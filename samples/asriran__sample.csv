title,shortlink,time,service,subgroup,abstract,body
پلیس: جرائم خشن و مسلحانه در تهران کاهش یافته است,https://www.asriran.com/003YoB,۰۸:۴۱ - ۲۳ تير ۱۴۰۱,صفحه نخست,عمومی,آمارهای پلیس نشان می‌دهد که جرائم خشن و مسلحانه در تهران کاهش داشته است,رئیس پلیس آگاهی تهران بزرگ اعلام کرد که موضوع سرقت مسلحانه از مشاور رئیس فدراسیون کشتی در حال پیگیری است. به گزارش ایسنا، روز دوشنبه خبری مبنی بر «تیراندازی به مشاور علیرضا دبیر و سرقت لندکروز» منتشر و اعلام شد که «علی صفایی، مشاور علیرضا دبیر و مربی سابق تیم ملی کشتی آزاد نوجوانان هدف سرقت مسلحانه در اتوبان امام علی (ع) تهران قرار گرفت و چهارسارق مسلح علاوه بر اینکه خودروی تویوتا لندکروز او را به سرقت بردند، به پای چپ او نیز دو مرتبه شلیک کرده‌اند.» درپی انتشار خبر این حادثه، سرهنگ علی ولیپور گودرزی، رئیس پلیس آگاهی تهران بزرگ در گفت‌وگو با ایسنا، از پیگیری این موضوع از سوی ماموران این پلیس خبرداد و گفت:موضوعی که رخ داده بحث سرقت بوده که همکاران من از همان لحظه اولی که وقوع حادثه به پلیس اطلاع داده شد، در صحنه حاضر شده و موضوع را پیگیری کردند. البته این رویه‌ای است که در مورد تمام جرائم و سرقت‌ها وجود دارد و در حال حاضر نیز پیگیری‌ها و تحقیقات درباره این پرونده از سوی کارآگاهان پلیس آگاهی در حال انجام است. وی در پاسخ به این پرسش که آیا جرائم خشن و مسلحانه در پایتخت افزایش داشته یا خیر نیز گفت:‌ گاهی اخبار بد در فضای مجازی منعکس و اینطور تصور می‌شود که جرمی افزایش داشته است، از نظر ما به عنوان پلیس حتی وقوع یک جرم نیز زیاد است و نباید رخ دهد، اما اگر جرمی هم رخ دهد قطعا به فوریت مورد رسیدگی قرار خواهد گرفت. رییس پلیس آگاهی تهران بزرگ ادامه داد:‌در این راستا باید بگویم که انتشار گسترده یک خبر از یک اقدام مجرمانه به معنای افزایش آمار آن جرم نیست. آمارهای ما نشان می‌دهد که جرائم خشن و مسلحانه در تهران کاهش داشته است و علاوه بر آن قدرت کشف پلیس نیز در این جرائم افزایش یافته و هم فاصله وقوع تا کشف کمتر شده و هم تعداد مواردی که کشف شده بیشتر شده است.
"وزیر بهداشت:
آغاز اجرای طرح جامع ""دارویار""/ افزایش پوشش بیمه‌ای داروها",https://www.asriran.com/003YoC,۰۸:۴۷ - ۲۳ تير ۱۴۰۱,صفحه نخست,اخبار سلامت,هدف اصلی وزارت بهداشت از این طرح این است که پوشش بیمه‌ای داروها را افزایش دهیم.,"وزیر بهداشت جزییات طرح ""دارویار"" که اجرای آن آغاز شده است را تشریح کرد. به گزارش ایسنا ، دکتر عین‌اللهی با اشاره به موفقیت کشور در مقابله با کرونا و کنترل این بیماری، درباره طرح ارتقای بیمه‌ها و کارایی بیشتر بیمه‌ها گفت: این طرح از بیمه همگانی شروع شده است و مجلس شورای اسلامی اعتبار خوبی بالغ بر ۶ هزار میلیارد تومان برای بیمه همگانی در نظر گرفته و بر اساس آن حدود ۶ میلیون نفر به جمعیت تحت پوشش بیمه همگانی اضافه شدند. وی افزود: بر این اساس، زیرساخت بیمه‌ها در این مدت تامین شد. همچنین مجلس شورای اسلامی ۵ هزار میلیارد تومان نیز بابت حمایت از دارو و درمان بیماری‌های خاص در نظر گرفته است. وزیر بهداشت با اشاره به طرح دارویار ادامه داد: این طرح جامع آغاز شده است. در قالب این طرح تعداد داروهای تحت پوشش بیمه، افزایش یافته است؛ به‌طوری‌که ۱۰۰ قلم داروی پر مصرف را که قبلاً بیمه نبودند تحت پوشش بیمه قرار دادیم. به این ترتیب داروهایی مانند داروهای سرماخوردگی، دیفن هیدرامین و غیره که قبلا بیمه نبودند جزو بیمه قرار گرفتند. عین‌اللهی تاکید کرد: هدف اصلی وزارت بهداشت از این طرح این است که پوشش بیمه‌ای داروها را افزایش دهیم. در این طرح باتوجه به دستوری که ریاست جمهور دادند، اعتبار بسیار خوبی برای بیمه‌ها در نظر گرفته شده تا بتواند مخارج مربوط به داروهای بیماران را تامین کند. انشاءالله این طرح را در کل کشور اجرا می‌کنیم و هدف این است که بتوانیم هزینه‌های مربوط به بیماران را در کل کشور تامین کنیم. در ادامه طرح هم هدف این است که پوشش بیمه‌ای اکثر داروها را انجام دهیم و وقتی بیماران به مراکز درمانی و داروخانه‌ها مراجعه می‌کنند، هیچ تغییری در پرداخت هزینه‌های دارویی‌شان نداشته باشند. وزیر بهداشت تاکید کرد: بنابراین ثابت ماندن پرداخت از جیب بیماران از اهداف این طرح بوده است. متاسفانه در سال‌های قبل وضعیت به گونه‌ای بود که پرداخت از جیب بیماران افزایش پیدا کرد. در حالی که هدف اصلی از این طرح این است که به تدریج پرداخت از جیب بیماران را به ویژه در حوزه دارو که برای بیماران ضروری است، کاهش دهیم و ان‌شاءالله دولت بتواند مخارج مربوط به داروی بیماران را تامین کند."
وزارت بهداشت: قیمت دارو برای مصرف کننده ثابت می‌ماند,https://www.asriran.com/003YoF,۰۹:۰۸ - ۲۳ تير ۱۴۰۱,صفحه نخست,اجتماعی,,سخنگوی وزارت بهداشت، درمان و آموزش پزشکی در توئیتی تصریح کرد، قیمت دارو برای مصرف کننده همچنان ثابت می ماند. به گزارش ایرنا، پدرام پاک آیین در این توئیت نوشت: سیاست وزارت بهداشت، تکمیل پوشش بیمه ای #دارو و بهبود دسترسی مردم به آن است. وی افزود: با این سیاست قیمت دارو برای مصرف کننده همچنان ثابت می ماند.
معاون رئیسی: مردم به زودی شاهد اثرات مثبت اقدامات دولت خواهند بود,https://www.asriran.com/003YZP,۱۶:۴۶ - ۱۶ تير ۱۴۰۱,صفحه نخست,سیاسی,معاون امور مجلس رئیس جمهور: استان گیلان دارای شخصیت های برجسته دینی، علمی و فرهنگی و فرهیختگان و نخبگان بسیاری است و ظرفیت ها و قابلیت های فراوانی در توسعه همه جانبه دارد که باید مورد توجه مسئولان به نفع مردم و رضایت خداوند قرار گیرد.,معاون رئیس جمهور گفت: دولت برنامه های راهبردی اساسی در حوزه داخلی و خارجی در دست اجرا دارد که قطعا مردم به زودی شاهد اثرات مثبت این اقدامات خواهند بود.   به گزارش ایسنا؛ سید محمد حسینی با همراهی استاندار گیلان با آیت الله رسول فلاحتی، نماینده ولی فقیه در استان و امام جمعه رشت دیدار و گفت و گو کرد.   معاون امور مجلس رئیس جمهور در این دیدار با تشریح اهداف سفر خود به گیلان گفت: استان گیلان دارای شخصیت های برجسته دینی، علمی و فرهنگی و فرهیختگان و نخبگان بسیاری است و ظرفیت ها و قابلیت های فراوانی در توسعه همه جانبه دارد که باید مورد توجه مسئولان به نفع مردم و رضایت خداوند قرار گیرد.   وی افزود: دولت با تمام توان در حال کار و تلاش برای ارتقای سطح معیشت مردم است که باید به خوبی به اطلاع جامعه برسد.   حسینی اظهار کرد: دولت برنامه های راهبردی اساسی در حوزه داخلی و خارجی در دست اجرا دارد که قطعا مردم به زودی شاهد اثرات مثبت این اقدامات خواهند بود.   آیت الله رسول فلاحتی، نماینده ولی فقیه در گیلان نیز در این دیدار با ابراز خرسندی از اقدامات جهادی و انقلابی دولت سیزدهم که مورد تایید مقام معظم رهبری است، گفت: آنانی که چه در داخل و چه خارج کشور، مردم را ناامید می‌کنند و موجب مایوس شدن جوانان می شوند، دشمن ایران اسلامی هستند.   وی تصریح کرد: لازم است اقدامات ارزشمند و شجاعانه دولت سیزدهم در بخش های مختلف به نحو شایسته به مردم اطلاع رسانی شود.   امام جمعه رشت همچنین اقدامات استاندار گیلان و هم‌آوایی و همدلی مسئولان استانی را مطلوب دانست و افزود: باید برای ارائه خدمات ارزنده ای به مردم تلاش مضاعف شود.
دستگیری سارق ۲۰ هزار دلاری ارز دیجیتال در گلستان,https://www.asriran.com/003YZN,۱۶:۴۱ - ۱۶ تير ۱۴۰۱,صفحه نخست,اجتماعی,شهروندان توصیه‌های پلیس فتا را جدی بگیرند و در صورت مشاهده موارد مشکوک موضوع را از طریق سایت رسمی پلیس فتا به نشانی www.cyberpolice.ir و یا شماره تماس ۰۹۶۳۸۰ مرکز فوریت های سایبری اعلام کنند.,رییس پلیس فتا فرماندهی انتظامی گلستان گفت: سارقی که توانسته بود ۲۰ هزار دلار ارز دیجیتال یک شهروند این استان را سرقت کند، با پیگیری و ردیابی همکاران ما شناسایی و دستگیر شد. سرهنگ‌ ابراهیم پرسا به ایرنا در خصوص جزییات این سرقت اظهارداشت: در پی اعلام شکایت یکی از شهروندان مبنی بر این که کیف پول وی مورد سرقت قرار گرفته، بلافاصله موضوع با جدیت در دستور کار کارشناسان پلیس فتا قرار گرفت. وی بیان کرد: شاکی در اظهارات خود عنوان داشت که با فردی ناشناس در شبکه اجتماعی آشنا شدم که بیان داشته در زمینه ارز دیجیتال فعالیت می‌کند و تصاویری از سودهای کلان خود ارسال که بنده هم به جهت سرمایه‌گذاری و کسب منفعت مالی فقط اجازه انجام معاملات ارزی را به او دادم و پس از مدتی سود خوبی برای بنده به حساب کیف پول ارز دیجیتالم  واریز شد. وی تصریح کرد: فرد ناشناس از بنده درخواست کرد اقداماتی را بر روی تلفن همراهم انجام دهم که بنده از آن اطلاع کافی نداشتم و همان خواسته وی را انجام دادم که پس از مدتی متوجه شدم از حساب کیف پول ارز دیجیتالم ۲۰ هزار دلار سرقت شده است. رییس پلیس فتا فرمانده انتظامی گلستان گفت: با بررسی‌های تخصصی و تلاش کارشناسان و همکاران ما در جهت شناسایی هویت متهم سرنخ‌هایی از کلاهبردار سایبری بدست آمد که با تحقیقات پلیسی هویت متهم مشخص شد که با هماهنگی مقام قضایی محل اختفای وی که در یکی از استان‌های غربی کشور قرار داشت  مورد شناسایی قرار گرفت که در یک عملیات غافلگیرانه مجرم سایبری دستگیر شد. پرسا ضمن هشدار به عموم مردم در خصدص این نوع کلاهبرداری‌ها افزود: با توجه به نوظهور بودن حوزه ارز دیجیتال و سرمایه‌گذاری بدون دانش و آگاهی کافی در این زمینه، احتمال  گرفتار شدن در دام کلاهبرداران اینترنتی دور از انتظار نیست و کاربران این حوزه دقت کنند که برای فعالیت در این زمینه به هیچ وجه به افراد ناشناس اعتماد نکرده و اطلاعات خصوصی و رمز کیف پول دیجیتال خود را در اختیار کسی قرار ندهند. وی یادآور شد: شهروندان توصیه‌های پلیس فتا را جدی بگیرند و در صورت مشاهده موارد مشکوک موضوع را از طریق سایت رسمی پلیس فتا به نشانی www.cyberpolice.ir و یا شماره تماس ۰۹۶۳۸۰ مرکز فوریت های سایبری اعلام کنند. رییس پلیس فتا گلستان همچنین از کشف هفت عدد دستگاه ماینر در گنبدکاووس توسط ماموران کلانتری ۱۲ این شهرستان خبر داد و گفت: پس از یکسری اقدامات اطلاعاتی همکاران ما موفق به شناسایی محل نگهداری دستگاه‌های استخراج ارز دیجیتال در چند منزل مسکونی در گنبدکاووس شدند. پرسا اضافه کرد: پس از هماهنگی با مرجع قضائی از محل‌های مورد نظر بازدید بعمل آمد که این تعداد دستگاه ماینر که بصورت غیرمجاز با برق شهری کار می‌کرد، کشف شد. وی بیان کرد: برابر اعلام کارشناسان اداره برق‌ گنبدکاووس ارزش تقریبی دستگاه‌های ماینر کشف شده بیش از یک میلیارد ریال برآورد شده است. وی با اشاره به دستگیری سه متهم در این راستا و معرفی آنها به مرجع قضایی، خاطرنشان کرد: برخورد قانونی با سودجویان و مجرمان با جدیت در دستور کار پلیس بوده و شهروندان می‌توانند در صورت اطلاع از اینگونه موارد، مراتب را از طریق سامانه ۱۱۰ به پلیس اعلام کنند.
رونمایی از آمبولانس حیات وحش استان بوشهر,https://www.asriran.com/003YRS,۱۳:۳۱ - ۱۳ تير ۱۴۰۱,صفحه نخست,محیط زیست,از همین رو پیشنهاد احداث یک واحد درمان و نقاهتگاه پیشرفته برای گونه‌های مختلف حیات وحش در استان بوشهر را در همین زمینه ارائه می‌دهم.,در آئینی با حضور مدیرعامل صندوق ملی محیط زیست، از آمبولانس حیات وحش استان بوشهر رونمایی شد. به گزارش ایسنا، رضا انجم شعاع، مدیرعامل صندوق ملی محیط زیست کشور در آئین رونمایی از آمبولانس حیات وحش گفت: بی شک تمام تلاش صندوق ملی محیط زیست در جذب منابع و ایجاد حمایت از فعالیت‌های زیست محیطی صنایع در سراسر کشور می‌باشد که خاستگاه این حمایت‌ها در قالب مسوولیت اجتماعی صنایع محقق می‌گردد. به همین دلیل تلاش گسترده‌ای در زمینه حمایت از فعالیت‌های حفاظتی در زمینه محیط زیست و تنوع زیستی شکل گرفته است. فرهاد قلی نژاد، مدیرکل حفاظت محیط زیست استان بوشهر نیز در این آیین اظهار کرد: در فعالیت‌های حفاظتی در زمینه محیط زیست و تنوع زیستی، همواره پتروشیمی مروارید از صنایع پیشرو استان بوده و همچنین این پتروشمی از حامیان حفاظت از پرندگان استان بوشهر و همچنین در حمایت از پروژه‌های درمانی و نقاهتگاهی حیات وحش نیز همواره حامی محیط زیست استان بوشهر بوده است. از همین رو پیشنهاد احداث یک واحد درمان و نقاهتگاه پیشرفته برای گونه‌های مختلف حیات وحش در استان بوشهر را در همین زمینه ارائه می‌دهم. در این برنامه رونمایی که با حمایت و همکاری پتروشیمی مروارید صورت پذیرفت، سهراب قربان، مدیرعامل پتروشیمی مروارید با ذکر اهمیت توجه به محیط زیست در فرآیند‌های توسعه، از همکاری گسترده این پتروشیمی در جهت حفظ محیط زیست خبر داد و گفت: در تجهیز آمبولانس حیات وحش، به دنبال حفاظت از محیط زیست و حراست از تنوع زیستی استان بوشهر بوده‌ایم.
معاون وزیر اطلاعات: فضای مجازی بلای خانمان سوز است/ برخی ناخواسته در زمین دشمن بازی می‌کنند,https://www.asriran.com/003YoG,۰۹:۲۳ - ۲۳ تير ۱۴۰۱,صفحه نخست,سیاسی,مقام معظم رهبری بیان کردند اگر رهبر نبودند مسئولیت فضای مجازی را به عهده می‌گرفتند بنابراین این فضا باید مدیریت شود، شاهد ولنگاری در فضای مجازی هستیم.,معاون سیاسی، فرهنگی و اجتماعی وزارت اطلاعات گفت: در برجام تسلیم نمی‌شویم ولی مذاکره منع ندارد و رهبر معظم انقلاب هم اجازه داده ولی مقابل زیاده خواهی‌ها کوتاه نمی‌آییم، بنا نیست دولت میز مذاکره را ترک کند اما بنا هم نیست تسلیم زیاده خواهی‌های طرف مقابل شویم. به گزارش ایرنا ، معاون سیاسی فرهنگی و اجتماعی وزارت اطلاعات در قزوین گفت: باید کمک کنیم تا نظام مقدس جمهوری اسلامی همچنان که تا کنون در جهان درخشیده بتواند بدرخشد؛ در پیام رهبر معظم انقلاب اسلامی به حجاج آمده که برای دشمن قابل تحمل نیست که یک نظام سیاسی اسلامی اینطور دوام بیاورد و مقاومت کند و در دنیا بدرخشد. وی عنوان کرد: علت موجده این انقلاب مرجعیت و روحانیت شیعه و تبعیت مردم از این قشر بوده و قطعا علت باقی ماندن آن هم این امر خواهد بود و اگر بخواهیم نظام پابرجا بماند که می‌خواهیم و برای آن تلاش می‌کنیم باید همچنان به موضوع روحانیت شیعه توجه شود؛ دشمن وجود روحانیت را بر نمی‌تابد و اگر هجمه‌ها را بویژه در یک سال گذشته نگاه کنیم می‌بینیم که بیشتر اهانت‌ها به نهاد مقدس روحانیت و با طراحی و نقشه دشمن صورت می‌گیرد و عده کمی هم در داخل تاثیرپذیر هستند. این مقام مسئول ادامه داد: ولایت فقیه در راس روحانیت و نظام قرار دارد، باید ببینیم دشمن در تضعیف‌ها چه سمت و سویی دارد، بعضی خواسته و برخی ناخواسته در زمین دشمن بازی می‌کنند. امروز دولت مردان ما و رئیس‌جمهور در راس آن‌ها تمام قد برای رفع مشکلات مردم و مبارزه با فساد پای کار آمده و حتی از آبروی خود مایه می‌گذارد تا کارهای مهم در کشور انجام شود. وی ادامه داد: جراحی اقتصادی باید پیش از این اجرا می‌شد که نشد و امروز دولت انجام آن را به عهده گرفته و باید با آن همکاری داشته باشیم؛ البته در اجرا ضعف‌هایی وجود دارد که باید آن‌ها را پوشش دهیم چرا که نظام و دولت از خود ما است. معاون سیاسی فرهنگی و اجتماعی وزارت اطلاعات تاکید کرد: حضور مردم از اهمیت بالایی برخوردار است و امام خمینی(ره) هم در سخنرانی بهشت زهرا اعلام کرد که چون مردم من را قبول دارند دولت تعیین می‌کنم، باید این همراهی مردم را حفظ کنیم؛ زیرا نظام بدون مردم راه به جای نمی‌برد؛ در حال حاضر هم رهبر معظم انقلاب نوک پیکان حمله ضد انقلاب است. وی عنوان کرد: وظیفه ائمه جمعه و روحانیت این است که به سراغ مردم و نسل جوان بروند چرا که همین جوانان مدیران آینده نظام هستند، امروز زمینه تبلیغ دین فراهم است و ما باید ضمن جهاد تبیین ارباب رجوعان خود بویژه جوانان را تکریم کنیم. معاون سیاسی فرهنگی و اجتماعی وزارت اطلاعات ادامه داد: قزوین در زمینه امنیت مطلوب است و به همین علت یکی از استان‌های مطلوب برای سرمایه‌گذاری و کار اقتصادی است. وی عنوان کرد: مدیران دستگاه‌های اجرایی باید دستاوردهای سیاست‌های اصلاحی ارز ترجیحی را تبیین کرده و از آن دفاع کنند، دشمن همه تلاش خود را گذاشت تا توده مردم را به بهانه‌های مختلف صنفی به میدان بیاورد؛ اما مردم نیامدند. این مقام مسئول ادامه داد: با اصلاح ارز ترجیحی شاهد کاهش گسترده قاچاق، کاهش کالاهای دپو شده در گمرک، حفظ و صیانت از صندوق ملی و پول ملی، کاهش نفوذ سوداگران ارز و افزایش نقش آفرینی بانک مرکزی بودیم، همچنین رجوع اتباع کشورهای همسایه به شهرهای مرزی برای خرید کالاهایی که ارز ترجیحی داشتند کاهش پیدا کرده است؛ البته در کنار نکات مثبت وجود معایب هم طبیعی است، آیت الله رئیسی هم می‌توانست این کار را انجام ندهد و بعد از هشت سال ریاست جمهوری می‌رفت؛ اما به میدان آمده و باید او را حمایت کنیم و مردم هم همراهی خوبی دارند و اطمینان دارم از این گردنه هم مانند شرایط سختی که در گذشته داشتیم عبور می‌کنیم. وی بیان کرد: ما به مکتب سیدالشهدا(ع) باور داریم و وقتی حسین حسین می‌کنیم باید با حسین (ع) هم باشیم و این یعنی نباید زیر بار ظلم رفت، این امور و غدیر و عاشورا نیاز به تبیین دارد و اگر غدیر را محکم گرفته بودیم این مشکلات را نداشتیم؛ لازم است میدان داری و اداره مراسم عاشورا با روحانیت باشد و فرهنگ عاشورا برای نسل جدید تبیین شود. معاون سیاسی فرهنگی و اجتماعی وزارت اطلاعات ادامه داد: فضای مجازی بلای خانمان سوزی است و به میزانی اهمیت دارد که رهبر معظم انقلاب بیان کردند اگر رهبر نبودند مسئولیت این بخش را به عهده می‌گرفتند بنابراین این فضا باید مدیریت شود، شاهد ولنگاری در فضای مجازی هستیم. این مقام مسئول ادامه داد: در فضای مجازی می‌بینیم که به قرآن جسارت می‌کنند که افرادی را در این زمینه شناسایی و دستگیر کردیم. وی اظهار کرد: آسیب پذیری در حوزه دین، تشدید دین گریزی و کاری که داعش درباره اسلام کرد، ناکارآمد جلوه دادن دین، ترویج اندیشه سکولاریسم با هدف جدایی دین از سیاست در فضای مجازی انجام می‌شود. معاون سیاسی فرهنگی و اجتماعی وزارت اطلاعات درباره سیاست‌های داخلی دولت گفت: انسجام و هم افزایی با سایر قوا مدنظر است در سیاست خارجی هم ضمن حفظ استقلال در نظر داشتن تحولات سیاسی منطقه و تعامل با همسایگان مد نظر است. وی ادامه داد: در حوزه اقتصادی جهت‌گیری کلان تمرکز بر مدیریت تحریم است تا بتوانیم با توجه به تحریم‌های ظالمانه که بر ما تحمیل شده مشکلات اقتصادی را حل کنیم. این مقام مسئول عنوان کرد: در حوزه فرهنگی، نگاه به درون و سرمایه فرهنگی درون کشور و استفاده از جریان‌های فکری و معنوی است. وی اظهار کرد: در فضای سیاسی آرامشی را حس می‌کنیم، اما عده محدودی از فتنه گران 88 و برخی گروه های سیاسی بدشان نمی‌آید که در حاشیه نشسته و دولت و اقتصاد و معیشت مردم را زیر سوال ببرند. وی عنوان کرد: با کشورهای متخاصم بویژه آمریکا و اسرائیل در نبرد هستیم، رژیم صهیونیستی به میدان آمده و ما هم به میدان آمده‌ایم، دشمن تلاش دارد کشور را ناامن جلوه دهد و برای ادامه تحریم‌ها علیه ایران فعالیت می‌کند و سعی دارد معضلات اقتصادی را به اجتماعی و امنیتی تبدیل کند و در فضای مجازی علیه ارکان نظام فعالیت می‌کند. این مقام مسئول ادامه داد: یکی دیگر از اهداف دشمن و گروه‌های معاند فشار رسانه‌ای علیه ارکان نظام و انقلاب و ارجاع تمام مشکلات به مسئولین عالی کشور است و اگر امروز کم کاری کنیم عواقب اقدامات اشتباه ما متوجه مقامات نظام می‌شود، از این رو نباید کوتاهی کنیم و به دست دشمن و فضای مجازی بهانه بدهیم. وی عنوان کرد: با توجه به اینکه دشمن در تمام زمینه‌ها برنامه دارد اگر می‌خواهیم خاطر رهبر معظم انقلاب کمی آسوده باشد و دولت مردان کار را ادامه دهند و برای رفع تحریم و حل مشکلات اقتصادی و به آرامش رسیدن کشور تلاش کنند باید هرچه دشمن می‌خواهد و برای آن برنامه دارد برعکس آن عمل کنیم، اگر غیر از این باشد آب به آسیاب دشمن ریختن است. معاون سیاسی فرهنگی و اجتماعی وزارت اطلاعات ادامه داد: تقویت رویکرد انسجام و وحدت ملی، اجتماعی و سیاسی از موارد مهمی است که باید آن را مد نظر داشته باشیم، همچنین پرهیز از سیاه‌نمایی و اقداماتی که باعث کاهش سرمایه اجتماعی می‌شود هم ضرورت دارد، انتقادات نباید منجر به سیاه نمایی شود. وی اظهار کرد: افتادن در فرآیند سیاسی و جناح بازی برای کشور سم است و باید از این فضا دور باشیم. معاون سیاسی فرهنگی و اجتماعی وزارت اطلاعات در پایان گفت: باید موارد مختلف را تبیین کنیم؛ ما در این زمینه‌ها کوتاهی کردیم که اگر درست تبیین می‌کردیم برخی از سوءبرداشت ها اتفاق نمی افتاد.
آبکش شدن با 60 گلوله پلیس؛ تاوان فرار یک جوان سیاه پوست از دست پلیس آمریکا,https://www.asriran.com/003YRC,۱۲:۰۶ - ۱۳ تير ۱۴۰۱,صفحه نخست,سیاسی,خانواده این جوان 25 ساله آمریکایی گفته اند رفتار پلیس شهر آکرون در برابر فرزندشان، رفتاری است که حتی یک انسان نباید در برابر یک حیوان وحشی از خود بروز دهد.,"یک جوان سیاه پوست در شهر آکرون ایالت اوهایو آمریکا به خاطر یک تخلف رانندگی و تلاش برای فرار از دست پلیس، به ضرب 60 گلوله پلیس آمریکا کشته شد. به گزارش به نقل از ، این اتفاق دوشنبه هفته گذشته روی داده و انتشار فیلم دوربین پلیس از صحنه حادثه نشان می دهد 8 مامور پلیس آمریکا در عرض 6 ثانیه پس از فرار این جوان از خودرویش، به روی او دهها تیر شلیک کرده و او را از پای در آورده اند. این جوان 25 ساله که ""جیلند واکر"" نام داشته، مسلح نبوده و فقط تلاش داشته از دست پلیس فرار کند. پلیس نخست تلاش داشت خودروی این جوان 25 ساله را به دلیل تخلف رانندگی متوقف کند اما این جوان متوقف نشده و از دست پلیس فرار کرده است. او سپس سرعت خودرویش را کم کرده و از آن بیرون پریده و پا به فرار گذاشته و پلیس هم در این صحنه اقدام به گشودن رگبار آتش به روی این جوان کرده و او را از پای در آورده است. پزشکی قانونی در معاینه جسد این جوان اعلام کرده 60 گلوله را از بدن او خارج کرده است. آبکش شدن بدون دلیل موجه این جوان سیاه پوست موجی از اعتراضات را در میان جامعه سیاه پوستان آمریکا ایجاد کرده است. اداره پلیس شهر آکرون ایالت اوهایو اعلام کرده 8 مامور پلیس دخیل در این حادثه را به مرخصی اجباری با حقوق فرستاده است. اسامی ماموران پلیس اعلام نشده است. خانواده واکر که از ماموران اداره پلیس آکرون شکایت کرده و خواهان اجرای عدالت بابت کشتن فرزندشان شده اند، با اعتراض به رفتار خشونت بار و غیرموجه ماموران پلیس با پسرشان ، گفته اند چنین رفتار خشنی حتی با یک حیوان وحشی هم توجیه ندارد. گفتنی است چند روز پیش نیز گردن یک جوان سیاه پوست در عقب ون پلیس آمریکا در اثر ترمز شدید، شکست و این جوان سیاه پوست فلج شد. 2 سال پیش (خرداد ماه 1399) در اثر به دست پلیس شهر مینیاپولیس در ایالت مینه سوتا آمریکا، موجی از اعتراضات گسترده در سراسر آمریکا و حتی جهان علیه رفتار خشن و نژادپرستانه ماموران پلیس آمریکا علیه رنگین پوستان درگرفت. در نهایت دادگاه پلیسی را که جورج فلوید را در اثر فشار زانویش خفه کرده بود به محکوم کرد و به خانواده او تعلق گرفت. بسیاری از جامعه رنگین پوستان آمریکا به رفتار تبعیض آمیز و خشن ماموران پلیس آمریکا نسبت به رنگین پوستان معترض هستند و پلیس را به اعمال تبعیض سیستماتیک نژادی بین سفیدها و رنگین پوستان متهم می کنند."
درگذشت دانشجوی دانشگاه فرهنگیان,https://www.asriran.com/003YOn,۱۵:۱۸ - ۱۲ تير ۱۴۰۱,صفحه نخست,حوادث,"""متین حبیب لی"" دانشجومعلم رشته آموزش ابتدایی ۹۷ پردیس آیت الله خامنه‌ای گرگان بود.","دانشگاه فرهنگیان با صدور پیامی، درگذشت یکی از دانشجویان این دانشگاه را تسلیت گفت. به گزارش ایسنا، در متن پیام تسلیت دانشگاه فرهنگیان در پی درگذشت ""متین حبیب لی"" دانشجوی ورودی ۹۷ این دانشگاه آمده است: ""با کمال تأثر و تاسف ضایعه درگذشت دانشجو معلم گرامی، جناب آقای ""متین حبیب لی"" دانشجومعلم رشته آموزش ابتدایی ۹۷ پردیس آیت الله خامنه‌ای گرگان را از صمیم قلب به خانواده ایشان و همچنین همکاران و دانشجومعلمان تسلیت عرض کرده و از درگاه خداوند رحمان برای این فرزند عزیز جامعه تعلیم و تربیت رحمت و مغفرت و برای بازماندگان صبر و سلامت مسئلت می نماییم. """
پلیس فتا: تشدید مقابله با لایوهای غیر اخلاقی در اینستاگرام,https://www.asriran.com/003YOj,۱۴:۵۸ - ۱۲ تير ۱۴۰۱,صفحه نخست,اجتماعی,رصد این گونه جریانات غیر اخلاقی که مغایر با شئونات اسلامی و هنجارهای جامعه است توسط سامانه‌های هوشمند در حال بررسی و واکاوی بوده و برخورد قضائی و انتظامی در انتظار افراد متخلف خواهد بود.,معاون فرهنگی اجتماعی پلیس فتا فراجا از تشدید طرح عملیاتی «شناسایی و مقابله با لایوهای غیر اخلاقی» در پلیس فتا سراسر کشور خبر داد. به گزارش ایلنا، سرهنگ «رامین پاشایی» اظهار داشت: باتوجه به اقدام غیر اخلاقی و مجرمانه عده‌ای در فضای مجازی با اهداف مختلف درخصوص «برگزاری لایوهای غیر اخلاقی در بستر شبکه اجتماعی اینستاگرام» طرح اطلاعاتی و عملیاتی پلیس فتا در ۱۰۰ کارگروه ویژه در برخورد با مفسدان اخلاقی این فرآیند مجرمانه در حال اجرا می‌باشد. این مقام انتظامی با اشاره به شناسایی و دستگیری تعدادی مجرم فعال در حوزه انتشار لایوهای غیر اخلاقی در شبکه اجتماعی اینستاگرام در شهرهای مختلف کشور، عنوان کرد: بر اساس تجزیه و تحلیل پرونده‌های متشکله در این حوزه، علت اصلی ارتکاب جرم این افراد در مرحله اول کسب در آمد مالی هنگفت و در مرحله بعدی به انحطاط اخلاقی کشاندن کاربران که بیشتر آنان جوانان و نوجوانان بودند، می‌باشد. این مقام مسئول افزود: در برخی موارد مرتکبان اینگونه جرایم، ضمن حضور در اماکن ورزشی خصوص نظیر باشگاه‌های ورزشی بویژه استخر اقدام به اجرای لایوهای غیر اخلاقی می‌نمایند که ضمن شناسایی و دستگیری مجرمان با صاحبان سالن‌های ورزشی متخلف نیز برخورد قضائی صورت گرفته و همچنین صاحبان کلیه اماکن ورزشی نیز می‌بایست نظارت بیش‌تری بر مجموعه خود داشته باشند. معاون فرهنگی اجتماعی پلیس فتا فراجا تصریح کرد: رصد این گونه جریانات غیر اخلاقی که مغایر با شئونات اسلامی و هنجارهای جامعه است توسط سامانه‌های هوشمند در حال بررسی و واکاوی بوده و برخورد قضائی و انتظامی در انتظار افراد متخلف خواهد بود. به گزارش پایگاه خبری پلیس، وی به خانواده‌ها توصیه کرد با توجه به اینکه اغلب لایوهای اینستاگرامی در اوقات پایانی شب برگزار می‌شود نظارت بیش‌تری بر عملکرد سایبری فرزندان خود در حوزه شبکه اجتماعی اینستاگرام داشته باشند و در صورت مشاهده موارد مشکوک موضوع را از طریق سایت پلیس فتا به آدرس www. cyberpolice. ir بخش گزارش‌های مردمی و شماره تلفن ۰۹۶۳۸۰ جهت رسیدگی هرچه سریع‌تر گزارش نمایند.
زاهدان/ غرق شدن 3 کودک در ظروف ذخیره آب خانگی,https://www.asriran.com/003YOl,۱۵:۰۵ - ۱۲ تير ۱۴۰۱,صفحه نخست,حوادث,گاهی مردم با قطعی آب روبه رو هستند. از این رو خانواده ها به دلیل نداشتن تانکر، اقدام به جمع آوری آب مورد نیاز خود در ظرف های درباز می کنند و کودکان هم در سایه غفلت پدر و مادرانشان در هنگام بازی درون این ظرف ها می افتند و غرق می شوند.,بر اثر افت فشار و یا قطعی آب در برخی نقاط حاشیه شهر زاهدان، در چند روز گذشته 4 کودک در ظرف های جمع آوری آب در منازل‌شان غرق شدند که 3 کودک تا رسیدن به بیمارستان جان خود را از دست دادند. به گزارش ایلنا، تابستان همیشه برای سیستان و بلوچستان گرمای شدید، کم آبی و یا قطعی آب را به همراه داشته و مردم در چنین مواقعی برای رهایی یافتن از بی آبی در گرمای 50 درجه تابستان به ناچار اقدام به جمع آوری و ذخیره آب در ظرف هایی مانند تشت، گالن و یا تانکر می کنند‌. حال این موضوع برای برخی از شهروندان حاشیه شهر زاهدانی چالش برانگیز شده و در طی ده روز گذشته چند کودک به دلیل ناآگاهی و سن کم در این ظرف های آب غرق شده اند. یک پزشک در این باره به خبرنگار ما می گوید: در هفته گذشته حدود 4 مورد بستری کودک غرق شده در آب های ذخیره شده خانواده ها، بر اثر کمبود آب را داشته ایم. سلیمان نارویی می گوید: فشار آب در برخی از نقاط شهر زاهدان به ویژه حاشیه شهر بسیار کم است و گاهی مردم با قطعی آب روبه رو هستند. از این رو خانواده ها به دلیل نداشتن تانکر، اقدام به جمع آوری آب مورد نیاز خود در ظرف های درباز می کنند و کودکان هم در سایه غفلت پدر و مادرانشان در هنگام بازی درون این ظرف ها می افتند و غرق می شوند . این فعال صنفی و پرستاری می گوید: متاسفانه در هفته اخیر 3 مورد فوتی و 1 مورد بستری در شرف فوت در بخش مراقبت های ویژه داشتیم که بر اثر غرق شدن در ظروف آب رخ داده است. این فعال صنفی و پرستاری می گوید: این آمار فقط مربوط به بیمارستان تامین اجتماعی زاهدان است و قطعا سایر بیمارستان ها هم موارد این چنینی دارند و در برخی موارد هم کودکان مستقیم به پزشکی قانونی برده می شوند. وی می گوید: کودکان غرق شده معمولا بین 18 ماه تا 3 سال هستند و از آنجاییکه آگاهی و توان تشخیص خطر را ندارند برای بازی به سراغ آب های ذخیره شده می روند و چنین حادثه ای رقم می خورد. وی می گوید: متاسفانه پیامد های ناشی از فوت کودکان در خانواده ها جبران ناپذیر است چرا که مادر یا پدر، خود را مقصر مرگ فرزندشان می دانند و ممکن است کار والدین به جدایی بکشد. در صورتی که اگر مدیریت مصرف آب درست باشد و مسئولان مربوط نظارت بیشتری بر روی این موضوع داشته باشند شاید کمتر شاهد این گونه اتفاقات باشیم. وی با اشاره به اینکه مسئولان اداره آب نه تنها آب مرکز شهر را جیره بندی نمی‌کند بلکه فشار بیشتر بحران بی آبی بر روی حاشیه شهر و خانواده‌هایی است که بضاعت مالی برای خرید تانکر آب ندارند .لذا باید روی ابعاد مختلف این قضیه تحقیق و بررسی شود تا شاهد اتفاقات تلخ تر در خانواده ها نباشیم. نارویی می گوید: اگر شدت گرمای هوا افزایش یابد و قطعی ها و افت فشار آب هم ادامه پیدا کند قطعا این موارد غرق شدگی بیشتر می شود بنابراین با توجه به وضعیت فعلی آب استان بهتر است خانواده‌ها مراقبت بیشتری از فرزندانشان انجام دهند و از آن مهم تر مسئولان هم فکری اساسی درباره بی‌آبی و قطعی آب استان بیندیشند. یکی از شهروندان زاهدانی که در خیابان پیربخش در حاشیه شهر زاهدان زندگی می کند و مدت هاست که با قطعی روزانه آب مواجه است می گوید: چند هفته ای است که روزانه آب خانه مان قطع است و شب ها با فشار کم آب خانه مان وصل می شود و به ناچار آب مصرفی مان را در گالن و تشت و قوطی های نوشابه جمع‌ می کنیم. ناز بی بی می گوید: هربار که با اداره آب تماس می‌گیریم می گویند قطعی آب به دلیل افت فشار آب در شهر است و مدام توصیه می کنند که آب مصرفی تان را ذخیره کنید ما هم مجبوریم همین کار را انجام بدهیم. وی در ادامه می گوید: خودتان می دانید که این روزها گرمای هوا آنقدر شدید است که هیچکس نمی تواند حتی در خانه و زیر کولر این گرما را تحمل کند، چه برسد به اینکه یک خانواده مانند ما روزها را در بی آبی و گرمای هوا بگذراند . او درباره کودکان غرق شده در آب می گوید: من چند فرزند قد و نیم قد دارم و از وقتی که این خبر را شنیدم مدام دلهره دارم که نکند این اتفاق برای فرزندان من هم بیفتند و مرتب آن ها را چک می کنم.
تمدید نظرسنجی مردمی جشنواره فیلم‌های ورزشی تا ۲۷ تیرماه,https://www.asriran.com/003YLP,۱۶:۳۷ - ۱۱ تير ۱۴۰۱,صفحه نخست,فرهنگی/هنری,بهترین‌های ورزش تلویزیون در نظرسنجی سیزدهمین جشنواره بین‌المللی فیلم‌های ورزشی ایران با آرای مردمی انتخاب می‌شوند که این نظرسنجی تا ۲۷ تیرماه تمدید شده و ادامه دارد.,به گزارش روابط عمومی جشنواره، سیزدهمین جشنواره بین‌المللی فیلم‌های ورزشی ایران با همکاری شورای ورزش سازمان صداوسیما و بر اساس آرای مردمی، بهترین های ورزش تلویزیون را در سه بخش بهترین مجری، گزارشگر و برنامه تلویزیونی انتخاب می‌کند. بر این اساس مخاطبان عزیز می توانند با مراجعه به سایت جشنواره فیلم‌های ورزشی ایران به نشانی www.sportfilmfest.ir و سایت تلوبیون به نشانی www.telewebion.com آرای خود را در سه بخش بهترین مجری، گزارشگر و برنامه ورزشی تلویزیون ثبت کنند. * انتخاب بهترین مجری برنامه های ورزشی تلویزیون (به ترتیب الفبا): پیمان اسدیان (شبکه خبر)، مهدی توتونچی (شبکه ورزش)، رضا جاودانی (شبکه سه)، شهاب قاسمی (شبکه سه)، حافظ کاظم‌زاده (شبکه پنج)، رسول مجیدی (شبکه ورزش)، حمید محمدی (شبکه ورزش). * انتخاب بهترین گزارشگر ورزشی تلویزیون (به ترتیب الفبا): وحید ابوالحسنی (بسکتبال)، مصطفی حسینی (کشتی)، بیژن خراسانی (موتورسواری و اتوموبیلرانی)، محمد سیانکی (فوتبال)، علی شاکری (هندبال و والیبال)، کیومرث کرده (والیبال)، فرشاد محمدی‌مرام (فوتبال خارجی). * انتخاب بهترین برنامه ورزشی تلویزیون (به ترتیب الفبا): دایره طلایی (شبکه سه)، شب‌های فوتبالی (شبکه ورزش)، فوتبال برتر (شبکه سه)، گزارش ورزشی (شبکه سه)، لذت فوتبال (شبکه ورزش)، ورزشگاه (شبکه پنج)، ورزش و مردم (شبکه یک). شایان ذکر است، بر اساس آیین نامه جشنواره و تصمیم شورای سیاستگذاری با هدف ایجاد فرصت برای حضور چهره‌های دیگر رسانه‌ای در رای‌گیری مردمی، حضور برگزیدگان سه دوره اخیر جشنواره فیلم‌های ورزشی در این نظرسنجی لحاظ نشده است. بر اساس این گزارش، در سه دوره اخیر جشنواره، چهره‌هایی چون هادی عامل، عادل فردوسی‌پور، پیمان یوسفی، محمدرضا احمدی، محمدحسین میثاقی، مجتبی پوربخش، عبدالله روا و علیرضا صباغ در بخش‌های بهترین مجری، بهترین گزارشگر و بهترین تهیه کننده، جوایز بخش تلویزیونی جشنواره فیلم‌های ورزشی را کسب کرده‌اند. سیزدهمین جشنواره بین‌المللی فیلم‌های ورزشی ایران ۲۷ تیرماه ۱۴۰۱ در تهران برگزار و جوایز چهره‌های برگزیده در اختتامیه این جشنواره اهدا می‌شود.
هزینه خانوار در شش سال گذشته چند برابر شد؟ / فقیرترین خانوارها بیش‌ترین آسیب را از تورم دیدند,https://www.asriran.com/003YLE,۱۲:۱۸ - ۱۱ تير ۱۴۰۱,صفحه نخست,اقتصادی,دهک دوم و اول (پایین‌ترین دهک‌های هزینه‌ای) بیش‌ترین افزایش هزینه را داشتند. دهک دوم، افزایش ۵.۳۴ برابری و دهک اول، ۵.۳۳ برابری را تجربه کرده است. دهک سوم نیز با افزایش ۵.۲۳ برابری در جایگاه بعدی قرار دارند.,اقتصاد ایران طی چند سال گذشته یکی از شدیدترین دوره‌های تورمی خود را تجربه کرده است؛ به گونه ای که بر اساس آمارهای رسمی از سال ۱۳۹۵ تا پایان خرداد ماه امسال، میانگین هزینه خانوارهای کشور افزایش حدود ۵ برابری را تجربه کرده است. با این وجود نگاهی به هزینه خانوارهای کشور به تفکیک دهک های هزینه ای نشان می دهد که بیش‌ترین آسیب را پایین‌ترین دهک‌های هزینه ای دیده‌اند. به گزارش اقتصاد آنلاین، بر اساس اطلاعات مرکز آمار دهک دوم و اول (پایین‌ترین دهک‌های هزینه‌ای) بیش‌ترین افزایش هزینه را داشتند. دهک دوم، افزایش ۵.۳۴ برابری و دهک اول، ۵.۳۳ برابری را تجربه کرده است. دهک سوم نیز با افزایش ۵.۲۳ برابری در جایگاه بعدی قرار دارند. این موضوع به خوبی نشان می دهد که دهک‌های پایین درآمدی یا همان آسیب پذیرترین خانوارها قربانی اصلی تورم هستند. باید توجه داشت که ممکن است که هزینه دهک های بالای هزینه نیز افزایش یافته باشد اما این خانوارها منابع درآمدی دارند که غالباً بیش از تورم افزایش پیدا می کند؛ موضوعی که برای دهک های پایین درآمدی صادق نیست.
سخنان درست رحیم‌پور ازغدی و قالیباف دربارۀ مسألۀ حجاب,https://www.asriran.com/003YmY,۱۲:۳۷ - ۲۲ تير ۱۴۰۱,صفحه نخست,اجتماعی,« اشتباه کردیم حجاب را بین صفر و صد محدود کردیم. چادر حجاب برتر است اما حجاب فقط چادر نیست. اسلام در مورد مدل حجاب و رنگ و پوشش هیچ دستوری ندارد.»,"-  کانال تلگرام قرارگاه سایبری عمار ویدیوی یکی از سخنرانی‌های حسن رحیم‌پور ازغدی را در حد چند دقیقه منتشر کرده است که در آن رحیم‌پور ازغدی می‌گوید:   به نظر می‌رسد سخنان رحیم‌پور ازغدی در چارچوب نظام جمهوری اسلامی، حاوی موضعی مترقی و توام با تساهل است. اگر همین حرف مبنای عمل حکومت واقع شود، از سخت‌گیری‌ فعلی، که در قالب گشت ارشاد محقق شده، کاسته می‌شود.   رحیم‌پور ازغدی به این نکته هم اشاره می‌کند که «یکی از علل بدحجابی لجبازی سیاسی است.» حرف او درست است اما پرهیز از لجبازی باید دوطرفه باشد. یعنی حکمرانان هم نباید با مردم لجبازی کنند. اینکه در واکنش به حجاب اندک عده‌ای از زنان مسلمان ایرانی، مقرراتی وضع شود که خدمت‌رسانی نهادهای دولتی به زنان به‌اصطلاح بدحجاب را منع کند، مصداق بارز لجبازی است.   فلسفۀ اصلی تاسیس حکومت در هر جامعه‌ای، تامین نظم و امنیت و عدالت قضایی است. حکومت برای مقرر ساختن نحوۀ خاصی از پوشش تاسیس نمی‌شود. در نامۀ حضرت علی به مالک اشتر توصیه‌های زیادی دربارۀ کارآمدی و عدالت حکومت وجود دارد ولی توصیه به تحمیل پوشش خاصی بر زنان سرزمین مصر وجود ندارد.   جامعۀ اسلامی یوتوپیا نیست. در جامعۀ اسلامی گناه رخ می‌دهد و باب توبه هم باز است. اصلا قرار و قوام ""دنیا"" به همین ""دیالکتیک گناه و توبه"" است. نفرت از گناه‌های نه چندان بزرگ زید و عمرو، نباید موجب شود که حکمرانان یک حکومت فراموش کنند که فلسفۀ تاسیس حکومت چیست.    حکومت اسلامی برای خدمت‌رسانی به مسلمین تاسیس می‌شود نه برای محروم کردن مسلمین از خدماتی که ذاتی عملکرد حکومت است، آن هم به دلیل آنچه که گناه پنداشته می‌شود؛ و اگر هم گناه باشد، جزو گناهان بزرگ و جامعه‌سوز نیست.   در قیاس با کسی که با اسلحه و ارعاب زورگیری می‌کند یا پول کلانی از جامعۀ اسلامی را می‌دزدد و بر فقر و فساد در چنین جامعه‌ای می‌افزاید، بدحجابی گناهی نیست که در فهرست اولویت‌های حکومت قرار گیرد و تلاش برای امحاء آن موجب اعراض حکومت از وظایف اصلی و ذاتی‌اش شود.   وانگهی، کسانی که امروز در ایران ""بدحجاب"" قلمداد می‌شوند، اگر با همین پوشش در شهرهای اروپایی قدم بزنند و سر کار بروند و زندگی کنند، از نظر مقامات سیاسی و مذهبی کشور جزو نشانه‌های ""رشد مسلمانی در اروپا"" محسوب می‌شوند. 	 		 	 سخن دیروز رئیس مجلس،"
به کعبه دست نزنید!,https://www.asriran.com/003YLf,۱۴:۵۰ - ۱۱ تير ۱۴۰۱,صفحه نخست,بین الملل,اما در شهر مدینه و در مسجدالنبی و قبرستان بقیع که حجاج پس از دو سال محدودیت، اجازه ورود گرفته‌اند، ورود و خروج زائران بدون تغییر خاصی همانند گذشته انجام می‌شود. فقط بخش‌هایی از مسجد با بلوک نیوجرسی جدا شده که سبب نارضایتی برخی زائران شده است.,عربستان اگر چه حج را پس از دو سال با کمترین محدودیت برگزار کرده، اما کعبه هم‌چنان از دسترس زائران دور است. به گزارش ایسنا، دورتا دور کعبه، دیوار حائلی به طول یک‌ونیم متر و با قطر ۶۰ تا ۷۰ سانتی‌متر، در سه متری کعبه کشیده شده است، طوری‌که امکان دست زدن به خانه خدا و یا ورود به «حجر اسماعیل» وجود ندارد، اما فاصله به گونه‌ای نیست که مانع شرعی برای طواف ایجاد کند. به نظر می‌رسد این محدودیت در راستای پروتکل‌های بهداشتی کووید به اجرا گذاشته شده است. در دو سال گذشته که حج با شمار محدودی از زائران مقیم عربستان برگزار شد، نیز این دیوار حائل ایجاد شده بود. از دیگر تغییراتی که امسال در مسجدالحرام مشاهده می‌شود، هدایت زائران محرم‌شده به صحنِ مَطاف و نیم طبقه اول مسجد است. سایر زائران توسط پلیس به طبقه دوم و سوم راهنمایی می‌شوند. طبیعی است چون فقط آقایان لباس احرام بر تن دارند و لباس احرام بانوان مشخص نیست، ورود بانوان به مسجدالحرام بدون محدودیت و مشکل صورت می‌گیرد، برای همین در صحن اصلی مسجدالحرام و در اطراف کعبه، تقریبا ۶۰ درصد جمعیت را زنان تشکیل می‌دهند. این ترکیب جمعیتی، اما در سعی صفا و مروه (منطقه مسعی) برعکس است و بانوان ۴۰ درصد و مردان ۶۰ درصد جمعیت حاضر را تشکیل داده‌اند، به نوعی می‌توان گفت حیاط مسجدالحرام در قرق بانوان است. این طرح که برای نخستین‌بار در جریان حج اجرا می‌شود، با استقبال زائران مواجه شده؛ چرا که حیاط مسجد خلوت و طواف کعبه آسان‌تر شده است. عربستان امسال به حدود یک میلیون زائر کمتر از ۶۵ سال که واکسیناسیون کرونا را کامل انجام داده‌اند، اجازه حضور در مناسک حج را داده است، با این وجود طبق مدیریت زائران در صحن مسجدالحرام پیش‌بینی می‌شود همانند دوره‌های گذشته تراکم جمعیت اتفاق نیفتد. با این حال برای بسیاری از زائران که این روزها در مکه هستند سوال شده که آیا پس از انجام اعمال حج و عید قربان که پوشش زائران تغییر می‌کند، ‌ همچنان محدودیت ورود با لباس احرام وجود دارد؟ اما در شهر مدینه و در مسجدالنبی و قبرستان بقیع که حجاج پس از دو سال محدودیت، اجازه ورود گرفته‌اند، ورود و خروج زائران بدون تغییر خاصی همانند گذشته انجام می‌شود. فقط بخش‌هایی از مسجد با بلوک نیوجرسی جدا شده که سبب نارضایتی برخی زائران شده است. ورود به بخش روضه مسجدالنبی ـ محلی که مزار پیامبر (ص) قرار دارد و با ازدحام جمعیت روبرو است، نیز با ثبت‌نام در برنامه نرم‌افزاری امکان‌پذیر شده است. پس از ثبت‌نام، هر فرد فقط یک‌بار می‌تواند به روضه رضوان مسجدالنبی وارد شود. ثبت‌نام زائران ایرانی معمولا توسط مدیر کاروان انجام می‌شود. با این حال در روزهای گذشته گزارش‌هایی از معطلی طولانی‌مدت زائران ایرانی در منطقه روضه رضوان داده شده و جانشین نماینده ولی فقیه در حج نیز از سازمان حج و زیارت خواسته که این مشکل را در مذاکره با مقامات عربستانی برطرف کند. حیاط مسجد شجره، ‌ مکانی که زائران پیش از ورود به شهر مکه در آن محل محرم می‌شوند، نیز به گفته زائران ایرانی فرش نشده و با دیوار شیشه‌ای مسدود شده است و ایرانی‌ها که به خاطر مسأله سجده در این بخش نماز می‌گزاردند، اکنون با محدودیت‌هایی روبه‌رو شده‌اند. مناسک اصلی حج از ۱۶ تا ۲۱ تیرماه برگزار می‌شود و زائران به‌زودی شهر مکه را برای ادامه اعمال حج در منطقه منا و مشعر، ترک خواهند کرد.
بهترین منابع غذایی لیکوپن کدامند؟,https://www.asriran.com/003YKp,۱۲:۲۰ - ۱۱ تير ۱۴۰۱,صفحه نخست,سلامت,لیکوپن یکی از انواع کاروتنوئیدهاست که طیف رنگی قرمز تا صورتی روشن را در بعضی از انواع سبزیجات و میوه‌ها مانند هندوانه و گوجه‌فرنگی به‌وجود می‌آورد.,لیکوپن در گروه آنتی‌اکسیدان‌هایی قرار می‌گیرد که مزیت‌های مختلفی برای بهتر کردن فشار خون، ارتقای سلامت قلبی‌ـ‌عروقی، کاهش کلسترول خون و مبارزه با بعضی از سرطان‌ها دارند. انواع سبزیجات و میوه‌های تازه، کنسروی یا خشک ‌شده حاوی لیکوپن می‌توانند گزینه‌های غذایی خوبی برای مصرف باشند. اگر نمی‌دانید که برای دریافت لیکوپن باید از کدام میوه‌ها و سبزیجات استفاده کنید، ادامه این مطلب را از دست ندهید. لیکوپن در گروه آنتی‌اکسیدان‌هایی قرار می‌گیرد که مزیت‌های مختلفی برای بهتر کردن فشار خون، ارتقای سلامت قلبی‌ـ‌عروقی، کاهش کلسترول خون و مبارزه با بعضی از سرطان‌ها دارند. انواع سبزیجات و میوه‌های تازه، کنسروی یا خشک ‌شده حاوی لیکوپن می‌توانند گزینه‌های غذایی خوبی برای مصرف باشند. اگر نمی‌دانید که برای دریافت لیکوپن باید از کدام میوه‌ها و سبزیجات استفاده کنید، ادامه این مطلب را از دست ندهید. بدن ما در طی فرایندهای متابولیک به‌طور طبیعی مولکول‌های ناپایداری به‌نام رادیکال‌های آزاد تولید می‌کند. وقتی که این رادیکال‌های آزاد در بدن انباشته شوند، می‌توانند به سلول‌های بدن آسیب برسانند. اما دریافت ترکیباتی مانند لیکوپن هم برای مبارزه با رادیکال‌های آزاد مفید است و هم از آسیب‌دیدگی سلول‌های بدن جلوگیری می‌کند. لیکوپن به‌طور کلی با علائم التهاب مزمن مقابله می‌کند و در نتیجه برای دور ماندن از بیماری‌های قلبی‌ـ‌عروقی و حتی آلزایمر مفید است. گوجه‌فرنگی و انواع فراورده‌های بر پایه گوجه‌فرنگی در گروه بهترین منابع برای دریافت لیکوپن قرار می‌گیرند. اما جالب است بدانید که محصولات فراوری‌شده گوجه‌فرنگی از نظر زیست‌دسترس‌پذیری (bioavailability) لیکوپن نسبت به گوجه‌فرنگی تازه برتری دارند. محصولات مختلف گوجه‌فرنگی معمولا در هر 100 گرم حاوی مقادیر مختلفی از لیکوپن هستند: گوجه‌فرنگی خشک‌شده: حدود 45 میلی‌گرم پوره یا رب گوجه‌فرنگی طبیعی: حدود 22 میلی‌گرم گوجه‌فرنگی تازه: حدود 3 میلی‌گرم کنسرو گوجه‌فرنگی: حدود 3 میلی‌گرم سیب‌زمینی شیرین همیشه به‌خاطر داشتن ویتامین A و فیبر و همچنین نقش مثبتش در ارتقای درخشندگی پوست مورد توجه محققان و دانشمندان بوده است، اما داشتن لیکوپن را هم باید به ویژگی‌های مهم سیب‌زمینی شیرین اضافه کنیم. شما می‌توانید از سیب‌زمینی شیرین به‌عنوان یک میان‌وعده عالی بعد از تمرینات ورزشی استفاده کنید یا آن را به وعده غذایی اصلی اضافه کنید. البته سیب‌زمینی شیرین زمانی برای شما مفید خواهد بود که به‌صورت پوره، پخته‌شده یا آب‌پز مصرف شود، نه به‌صورت سرخ‌شده. هر عدد گریپ‌فروت صورتی متوسط حدود 4 میلی‌گرم لیکوپن دارد و همچنین منبع عالی‌ای برای دریافت ویتامین C هم محسوب می‌شود. شما می‌توانید گریپ‌فروت را به انواع سالادها، نوشیدنی‌ها یا اسموتی‌ها اضافه کنید. حتی می‌توان از گریپ‌فروت برای تهیه دسرها یا صبحانه هم کمک گرفت. برخلاف پرتقال‌های معمولی، پرتقال خونی معمولا به‌خاطر داشتن لیکوپن دارای طعم ترش‌تر و رنگ تیره‌تری است. شما می‌توانید از پرتقال خونی به‌عنوان میان‌وعده استفاده کنید یا آن را به سالادها و اسموتی‌ها اضافه کنید. حتی طعم‌دار کردن انواع ماهی با پرتقال خونی هم ترفند خوبی برای بهره‌مند شدن از مزیت‌های لیکوپن است. هندوانه نه‌تنها می‌تواند یکی از بهترین میان‌وعده‌ها در ماه‌های گرم سال باشد بلکه از نظر میزان لیکوپن می‌تواند منبع غنی‌تری را نسبت به گوجه‌فرنگی خام در اختیار شما بگذارد. هر 1.5 لیوان هندوانه معمولا حدود 13 میلی‌گرم لیکوپن به بدن می‌رساند. فلفل دلمه‌ای قرمز یکی از خوراکی‌های پُرکاربرد است که تقریبا می‌تواند به هر سالاد یا غذایی اضافه شود، از سالاد کاهو تا ساندویچ. این خوراکی نه‌تنها تامین‌کننده لیکوپن برای بدن است بلکه می‌تواند مقادیر آب زیادی را هم برای بدن فراهم کند زیرا حدود 92 درصد فلفل دلمه‌ای از آب تشکیل می‌شود. منبع: سلامت
"زلزله شدید در هرمزگان/ تمام ادارات دولتی امروز ""شنبه"" تعطیل شدند",https://www.asriran.com/003YKh,۰۹:۳۰ - ۱۱ تير ۱۴۰۱,صفحه نخست,حوادث,دستگاه‌های و نهادهای امدادی، عملیاتی و خدمات رسان همچنان به کار خود ادامه خواهند داد و شامل این تعطیلی نخواهند شد.,ستاد بحران استانداری هرمزگان اعلام کرد: ادارات دولتی هرمزگان امروز (شنبه) تعطیل هستند. به گزارش ایلنا، ستاد مدیریت بحران استانداری هرمزگان در اطلاعیه‌ای اعلام کرد: به علت وقوع زلزله‌های پی در پی در استان، تمامی ادارات دولتی و دستگاه‌های اجرایی روز شنبه تعطیل هستند. دستگاه‌های و نهادهای امدادی، عملیاتی و خدمات رسان همچنان به کار خود ادامه خواهند داد و شامل این تعطیلی نخواهند شد. برنامه برگزاری کنکور نیز مطابق برنامه ریزی قبلی برگزار خواهد شد. تمامی بانک‌های استان هرمزگان شامل تعطیلی امروز شنبه خواهند شد. مطابق اعلام ستاد مدیریت بحران استانداری هرمزگان تمامی ادارات دولتی و دستگاه‌های اجرایی و بانک‌ها روز شنبه در سراسر استان تعطیل خواهند بود.
گزارش روزنامه «اعتماد» از تقلب در کنکور ۱۴۰۰,https://www.asriran.com/003YLD,۱۲:۱۲ - ۱۱ تير ۱۴۰۱,صفحه نخست,اجتماعی,در یکی از مهم‌ترین و امن‌ترین آزمون‌های سراسری ایران، تقلبی تا این حد ساماندهی‌شده و گسترده چگونه رخ داد و چرا بخش زیادی از داوطلبان متهم به تقلب، حتی پس از اخراج از دانشگاه و محرومیت پنج‌ساله از کنکور، دوباره به دانشگاه برگشتند؟,روزنامه اعتماد در گزارشی مدعی شده است شماری از متهمان تقلب در کنکور پس از ردشدن در امتحان مجدد سازمان سنجش با دخالت مجلس به دانشکده‌های پزشکی و دندان‌پزشکی و داروسازی برگشته‌اند. روزنامه اعتماد نوشت: «رازی مگو که همه مردم شهر نزدیک به یک‌ سال درباره آن حرف می‌زدند اما پس از فشردن دکمه ضبط صدا، سکوت پیش می‌گرفتند تا درست در یک هفته مانده به کنکوری تازه؛ حالا همه نگران تکرار اتفاق بی‌سابقه سال پیش هستند و شاید همین نگرانی هم بسیاری را به گفت‌وگو و ضبط صدایشان راضی کرده است. همه خبر را شنیده‌اند و با جزییات پرونده را دنبال می‌کنند اما از نتیجه راضی نیستند؛ تقلبی گسترده در کنکور سراسری علوم تجربی ۱۴۰۰ که صدها نفر را به رشته‌های پزشکی، دندانپزشکی و داروسازی دانشگاه‌های برتر دولتی رسانده و کار به امتحان دوباره سازمان سنجش، ده‌ها شکایت قضایی و چندین جلسه کمیسیون اصل ۹۰ مجلس شورای اسلامی هم رسیده اما نتیجه نتوانسته معترضان به تقلب را راضی کند. آنها می‌گویند متقلبان که حتی از فیلتر حداقل‌های آزمون دوباره سنجش هم رد نشدند، با پیگیری برخی نمایندگان مجلس دوباره به دانشگاه برگشته‌اند. ماجرا به یکی دورافتاده‌ترین مناطق ایران در یکی از محروم‌ترین استان‌ها برمی‌گردد: شهر لنده در استان کهگیلویه‌وبویراحمد. «مرتضی» یکی از ساکنان این شهر کوچک، درست در سال ۱۳۸۶ و زمانی که تنها یک دبیرستان پسرانه در لنده وجود داشت، دیپلم ریاضی خود را گرفت اما هر چه تلاش کرد به سد محکم کنکور آن‌ سال‌ها برخورد کرد و راهی به دانشگاه نیافت و در نهایت راهی بازار و صاحب مغازه‌ای کوچک شد. ۱۴ سال برای مرتضی به نسبت عادی و یکنواخت طی شد تا اینکه امسال سر از دانشگاه دولتی آن ‌هم رشته دندان‌پزشکی درآورد. مرتضی البته تنها گزینه حیرت‌آور کنکور ۱۴۰۰ در شهری ۱۵هزار نفری نبود و ساکنان هر گوشه از شهر و روستاهای افراد، مثال‌های فراوانی برای گفتن دارند و کار تا جایی پیش‌ رفته که بعضی از معلمان، والدینِ دانش‌آموزان کنکوری و مسئولان محلی هم در نامه‌ها و استشهادهای مختلف، خواستار بررسی پرونده شدند. نخ قصه‌ای که در این گزارش و تحقیق از کهگیلویه آغاز شده اما به استان‌های دیگری هم کشیده‌ می‌شود؛ کرمان، ایلام و شاید استان‌هایی بیش از انگشتان یک دست: تقلبی گسترده و کم‌سابقه در کنکور سراسری ۱۴۰۰ که به جلسات مسئولان کشوری، دستگیری برخی عاملان و حتی تغییر در شیوه برگزاری کنکور هم کشیده شده اما همچنان بسیاری از متقلبان در دانشگاه‌های دولتی به تحصیل پزشکی و دندانپزشکی و داروسازی مشغولند. در یکی از مهم‌ترین و امن‌ترین آزمون‌های سراسری ایران، تقلبی تا این حد ساماندهی‌شده و گسترده چگونه رخ داد و چرا بخش زیادی از داوطلبان متهم به تقلب، حتی پس از اخراج از دانشگاه و محرومیت پنج‌ساله از کنکور، دوباره به دانشگاه برگشتند؟ پیش از آن که به روایت‌ کنکور پارسال و جزییات تقلب کم‌سابقه بپردازیم، نگاهی به کارزارهای پرتکرار این‌ روزها بخشی از واقعیت رخ‌داده را روشن می‌کند؛ وضعیت (استوری) واتساپ و اینستاگرام ساکنان کهگیلویه در چند روز گذشته به‌ طور گسترده به یک درخواست مشخص ختم می‌شود: «کنکور را سالم برگزار کنید.» آنها این درخواست خود را از استوری شبکه‌های مجازی و اجتماعی هم فراتر برده‌اند و در چندین خبرگزاری هم با امضای مجازی، کارزارهایی را برای مقابله با تکرار اتفاق سال گذشته ایجاد کرده‌اند؛ کمپین «اتخاذ تدابیری برای جلوگیری از تکرار تقلب در کنکور ۱۴۰۱» در خبرگزاری فارس نزدیک به ۱۰ هزار امضا دارد و در وبسایت «کارزار» هم چندین کمپین و درخواست مشابه ایجاد شده است. در متن درخواست منتشرشده در فارس آمده است که «در سال گذشته‌ عدم رعایت موارد امنیتی علی‌رغم تمام تذکرات و پیش‌بینی‌ها متاسفانه با پدیده تقلب گسترده در کنکور سراسری روبرو شدیم و امسال نیز مجددا این تذکر را داده و خواهشمندیم سازمان سنجش و نهادهای امنیتی به موضوع برگزاری کنکور به صورت جدی‌تری ورود کرده و با اجرای این پیشنهادها از بروز مشکلات بعدی جلوگیری نمایند.» داوطلبان کنکور و همچنین خانواده‌های نگران، در این کارزارها راهکارهایی مانند نصب دستگاه‌هایی موبایل‌یاب یا قطع اینترنت حوزه را هم مطرح کرده و در پایان هم بر هزینه «ازدست‌رفتن اعتماد عمومی» تاکید دارند: «لطفا هزینه‌بربودن درخواست‌ها بهانه‌ای برای‌ عدم اجرای آن نباشد چون هزینه برگزاری کنکور را خود بچه‌ها پرداخت می‌کنند. قطعا شفافیت هزینه‌بردار است ولی هزینه آن برای کشور نسبت به ازدست‌رفتن اعتماد عمومی و مشکلات امنیتی کمتر است.» اینها البته تنها کمپین‌های مرتبط با کنکور سراسری نیست و در این خبرگزاری‌ها نزدیک به ۲۰ کارزار دیگر هم با عناوینی چون «نمرات عجیب دانش‌آموزان در کنکور ۱۴۰۰ پیگیری شود»، «درخواست پیگیری عوامل گروه تقلب در کنکور سراسری ۱۴۰۰» و «رسیدگی به تقلب سازماندهی‌شده در کنکور تجربی ۱۴۰۰» هم دیده می‌شود؛ با این همه درخواست و کارزار و امضا اما تاکنون نه تنها رسانه‌ای به این پرونده نپرداخته که حتی مسئولان هم به‌ طور رسمی و علنی روایت از ماجرا ارائه نکرده‌اند. دقیقا در کنکور سراسری ۱۴۰۰ چه اتفاقی رخ داد و تقلبی که گسترده خوانده می‌شود، چگونه ساماندهی و عملی شد؟ «همه همدیگر را می‌شناسیم، می‌دانیم کی چقدر درس خوانده و معدلش چند بوده و رتبه‌اش چند شده است. اصلا تقلب امسال عجیب بوده»؛ این را راننده یک تاکسی در دهدشت می‌گوید و بلافاصله چندین روایت از زندگی و کار چندین دانشجوی کنونی پزشکی و دندانپزشکی دانشگاه‌های مختلف هم مطرح می‌کند. جمله‌اش تمام نشده از یک ویدئو هم می‌گوید: «همین چند روز پیش یه دانشجو توی جلسه با فرماندار هم از این تقلب حرف زده، فیملش هست.» در دوران یکه‌تازی شبکه‌های اجتماعی پیداکردن یک فیلم آن‌ هم با موضوعی که حالا دغدغه بسیاری از ایرانیان است، کار چندان دشواری نیست. راننده تاکسی با دو تماس تلفنی فیلم را در واتساپ دریافت می‌کند و بلافاصله هم دکمه پخش گوشی‌اش را می‌زند. ماجرا به جلسه فرماندار با رتبه‌های برتر کنکور شهری کوچک در استان کهگیلویه‌وبویراحمد و تقدیر از این دانشجویان برمی‌گردد که در حین بحث، دانشجویی به انتقاد از شیوه برگزاری کنکور و تقلب گسترده سخن می‌گوید و خواستار پیگیری این موضوع و مقابله با تکرار آن می‌شود. نامش «فرزاد محمدی‌زاده» است که در کنکور همان سال رتبه ۹۳ منطقه سه را کسب کرده و حالا دانشجوی پزشکی دانشگاه علوم پزشکی شیراز است. فرزاد را که در کنکورهای آزمایشی رتبه‌های به مراتب بهتری کسب کرده و معدل امتحانات نهایی‌اش هم عالی است، در اینستاگرام پیدا می‌کنم و پس از ردوبدل‌کردن شماره تماس، قرار گفت‌وگو تعیین می‌شود. او که حالا در کنار تحصیل پزشکی به مشاوره و هدایت تحصیلی دانش‌آموزان مناطق محروم مشغول است، روایت ماجرا را اینگونه تعریف می‌کند: «انتظار داشتم رتبه‌ام بهتر شود ولی فکر نمی‌کردم دلیل خاصی داشته باشد تا اینکه کم‌کم از گوشه و کنار می‌شنیدم که خبری هست؛ یعنی مرحله اول که رتبه‌ها آمد ما از تقلب هیچ خبری نداشتیم تا زمانی که نتایج مرحله نهایی اعلام شد و کم‌کم خبرهایی می‌شنیدیم که آدم‌های عجیبی پزشکی و دندانپزشکی دانشگاه‌های خوب قبول شده‌اند. من هنوز هم باور نمی‌کردم تا اینکه یکی از دوستانم به نفر سومی زنگ زد (جلوی خودم بهش زنگ زد) و گفت چطور فلان رشته قبول شدی؟ اون هم گفت که والله پول دادیم و سوالات به دست ما رسید و فلان. آنجا فهمیدم که قضیه واقعا مشکوک و جدی است و از آنجا موضوع دغدغه من شد و در حد توان خودم هر جا که توانستم پیگیری کردم.» روایت تقلب پارسال در هر گوشه این چند شهر در جریان است اما چطور می‌شود از اتفاق‌افتادن تقلبی در این سطح مطمئن بود؟ او در پاسخ مثال‌های فراوانی را پشت سر هم بیان می‌کند و می‌گوید: «خب بالاخره خیلی‌ها را گرفتند و کلی پرونده هم درست شده.» او مثال‌هایی از افرادی که پس از سال‌ها دوری از درس و کتاب، امسال دانشجوی پزشکی شدند، مطرح می‌کند اما نمی‌خواهد که این‌ مثال‌ها منتشر شود: «هر کدامش که منتشر شود همه می‌فهمند بحث درباره چه کسی است. همه هم را می‌شناسیم دیگر.» بخش دیگری از صحبت‌های این دانشجوی پزشکی که حالا مشاوره و همکار یکی از موسسات کنکور هم هست، به برنامه‌ریزی بلندمدت برخی افراد برای تقلب در کنکور پیش‌ رو برمی‌گردد: «اطلاعاتی که همه مردم شهر هم از پرونده می‌دانند این است که تعدادی از قبل برنامه‌اش را داشتند. مثلا من همین امسال در آزمون‌های آزمایشی کسی را سراغ دارم که رتبه ۱۸ آورده در حالی‌ که پنج سال از درس و دانشگاه دور بوده ولی در کنکور آزمایشی شده رتبه ۱۸. می‌دانی چرا این‌ها سراغ کنکور آزمایشی می‌آیند؟ چون الان یکی از معیارها این است که کنکورهای ‌آزمایشی بررسی شود و خب از نظر سنجش هم منطقی است که وقتی تراز و رتبه خوب است پس این رتبه می‌تواند درست باشد. حتی برای آزمون‌های نهایی هم این روند اتفاق می‌افتد؛ یعنی تعدادی قبل از اینکه ما به حوزه آزمون نهایی برسیم سوالات را داشتند. چون معیار سنجش برای بررسی رتبه‌های کنکور، اول آزمون نهایی است و بعد کنکورهای آزمایشی. این‌ها الان هم در آزمون‌های آزمایشی تقلب می‌کنند و هم در کنکورهای آزمایشی.» آنچه تفاوت کنکور ۱۴۰۰ را در مقایسه با سال‌های پیشین برجسته‌ می‌کند، تعداد بالای پرونده‌های قضایی یا پرونده‌های نرسیده به دستگاه قضا به‌ دلیل ریش‌سفیدی و فامیل‌گرایی است؛ پرونده‌هایی که تعدادی از آنها همچنان باز است و در کنار آن، پرونده اصلی موضوعی است که در ذهن و فکر بسیاری از داوطلبان یا خانواده‌های‌شان همچنان باز است. در ماه‌های پیگیری این پرونده، با ده‌ها نفر از افرادی روبرو شدم که با ریز جزییات از کارنامه تحصیلی، رتبه، درصدها و شیوه تقلب افرادی مشخص سخن می‌گفتند اما زمانی که بحث به ضبط و انتشار این توضیحات در گزارش می‌رسید، همه با این توضیح که «ما از یک طایفه هستیم، ما فامیل هستیم، دوست قدیمی هستیم» پا پس می‌کشیدند. در این بین اما معدود کسانی هم بودند که با دغدغه و علاقه نه تنها روایت می‌کردند که حتی ماه‌ها پیگیر قضایی این پرونده هم شدند. یکی از این افراد که نام و صدایش نزد خبرنگار «اعتماد» محفوظ می‌ماند، ماجرا را به این صورت توضیح می‌دهد: «اگر خودتون همون لیست معروف رو نگاه کنید؛ حتما شما که تحقیق می‌کنید می‌دونید لیستی از همه کسایی که تقلب‌کردن منتشر شده و همه مردم این شهر هم اون لیست رو دارن، در اون لیست می‌بینید که چندین نفر از فامیل و طایفه ما بودند. یکی از همون‌ها یکی- دو ماه قبل از کنکور همینجوری به من گفت اگه می‌خوای امسال پسرت دیگه پزشکی قبول بشه، راهش پول خرج کردنه، یه بار پول خرج کن و دیگه تموم.» او که انگار تازه پس از کنکور و اعلام رتبه‌ها و آمار قبولی، متوجه معنا و مفهوم برخی سخنان شده، روایت خود را این‌ طور می‌دهد: «می‌دونی چرا دو ماه قبل کنکور اینجوری به من گفت؟ می‌خواست مزه دهن منو متوجه بشه. می‌خواست بدونه من پول می‌دم یانه.» اما او در پاسخ چه کرد و چه گفتید؟ با لحنی این‌ بار آرام ادامه می‌دهد: «من گفتم این حرفا چیه و واقعیتش هم اینه که اصلا جدی نگرفتم این حرفو. همون هفته آخر، دوباره همون آدم یه جمله با همین مفهوم گفت ولی باز هم من اصلا نمی‌دونستم چه خبره و اصلا جدی نگرفتم. گذشت تا رتبه‌ها اومد و متاسفانه رتبه پسر من با وجود اینکه هم کنکورهای آزمایش‌اش عالی بود و هم عالی درس خونده بود، خوب نشد. سر مرز داروسازی بود و خودش هم همین رشته رو می‌خواست. مرز ردی‌ها.» اما ماجرای آن فرد و پیشنهادش به کجا رسید؟ پدری که ماه‌ها پیگیر پرونده تقلب کنکور در ادارات و نهادهای دولتی و قضایی بود، در پاسخ به ادامه روایت برمی‌گردد: «هیچی. موقعی که رتبه‌ها اومد که هیچ خبری از این آدم نبود چون دخترش دو یا سه سال پیش رفته بود پرستاری. من هم فکر نمی‌کردم که دوباره کنکور داده باشه. حتی مرحله اعلام قبولی دانشگاه‌ها هم که رسید باز هیچی نگفت تا اینکه کم‌کم یه خبری زیرزیرکی پیچیده ‌بود که کلی آدم عجیب پزشکی و دندانپزشکی و داروسازی قبول شدن. دو - سه هفته گذشته بود که من فهمیدم. بله دختر اون آدم بعد از دو یا سه سال پرستاری‌خوندن، پزشکی دانشگاه دولتی قبول شد. اینجا بود که فهمیدم اون آدم می‌خواست پول بده برای سوالات کنکور و اومده‌ بود سراغ من که پول رو با هم تقسیم کنیم ولی روش نشد یا می‌ترسید که مستقیم بگه. باورت می‌شه؟ یعنی اینا از حداقل یکی - دو ماه قبل برنامه‌شو داشتن.» مشابه این روایت‌ها در چندین استان مختلف و بیش از همه در شهرهای کوچک و حتی برخی روستاها فراوان است؛ خودشان اما می‌گویند وقتی تقلب و پاسخ‌ها به دورافتاده‌ترین مناطق ایران یعنی کهگیلویه و ایلام و جنوب کرمان رسیده، حتما خیلی زودتر به شهرهای بزرگ هم رسیده است. فهم تقلبی در این حد گسترده، نیازمند آشنایی بیشتر با شیوه طراحی پرسش‌ها، روش نگهداری و به‌ طور کلی امنیت دفترچه‌ها و همچنین نحوه انتقال این دفترچه‌ها به مناطق مختلف کشور است. همچنان که مصاحبه‌شوندگان این گزارش می‌گویند و اطلاعات مستندی هم صحت آن را نشان می‌دهد، به‌ نظر می‌آید متقلبان پرونده کنکور سراسری ۱۴۰۰ از ماه‌ها پیش خود را برای چنین اقدامی آماده کرده‌بودند؛ اینکه فردی ۳۲ ساله‌ پس از سال‌ها دوری از دروس، چندین ماه پیش از برگزاری آزمون ثبت‌ نام انجام دهد یا اینکه دانشجوی سال سوم رشته‌ای علوم انسانی، در کنکور ثبت‌ نام و بعد هم داروسازی قبول شود، نشان از آگاهی قبلی یا دست‌ کم ساماندهی و برنامه‌ای از پیش‌ تعیین‌شده دارد. درباره مراحل طراحی و انتقال پرسش‌ها، سازمان سنجش آموزش کشور هر ساله یک روایت رسمی تکرار می‌کند که از قرنطینه چندهفته‌ای طراحان پرسش‌ها حکایت دارد. جهت بررسی این روایت‌ گفت‌وگو با طراحان پرسش‌های کنکور سراسری مفید است اما دسترسی به این افراد اگر نگوییم نشدنی که بسیار دشوار است؛ دست‌ کم اینکه نویسنده این گزارش نتوانسته فردی را بیابد که راغب به گفت‌وگو هم باشد. با چندواسطه اما یکی از طراحان پرسش‌های کنکورهای ارشد و دکتری در یکی از رشته‌های علوم پایه به شرط منتشرنشدن نام و اطلاعات جزیی‌اش، توضیحاتی را ارایه‌ می‌دهد: «من اطلاع دقیقی درباره کنکور سراسری ندارم اما روند طراحی پرسش کنکورهای دکتری و ارشد به این صورت است که ابتدا سنجش با نامه‌ای کاغذی در پاکتی مخصوص (هیچ مرحله‌ای به صورت ایمیل یا ارسال فایل در پیام‌رسان‌های مجازی نیست) از حدود ۳۰-۲۰ نفر از چهره‌های شاخص هر درس درخواست طراحی پرسش می‌دهد. این نامه البته دو شرط مشخص هم دارد: ۱- بستگان درجه اول شما امسال کنکور نداشته باشند. ۲- شما با هیج موسسه کمک‌آموزشی و کنکوری همکاری نداشته باشید.» آن‌ طور که این عضو هیات‌ علمی یکی از دانشگاه‌های مطرح تهران می‌گوید، مراحل بعد به طبقه هفتم سازمان سنجش انجام می‌شود: «این پرسش‌ها که جمع‌آوری می‌شود، مسئولیت به سه نفر اصلی هر گروه می‌رسد که معمولا قوی‌ترین و قابل‌اعتمادترین استادن آن درس در ایران هستند. از این سه نفر، یک هد (مسوول) گروه می‌شود و در دو - سه جلسه پرسش‌های اصلی آن درس مشخص می‌شوند. روند ورود به طبقه هفتم هم به این صورت است که هیچ‌کس حق همراه ‌داشتن موبایل هر وسیله الکترونیکی دیگر را ندارد و حتی پرسش‌ها را با خودکار و روی کاغذ می‌نویسیم.» پس از طراحی پرسش‌های نهایی، برگه پرسش‌ها در اختیار تایپیست مخصوص و مورد اعتماد سنجش در همان طبقه قرار می‌گیرد و پس از تایپ، یک بار دیگر این گروه سه نفره، صحت پرسش‌ها و همچنین ایرادهای نگارشی و تایپی را بررسی می‌کنند که پس از این مرحله، نوبت به تکثیر عمده پرسش‌ها آن‌ هم با استانداردهای مشخص سنجش در ساختمان همین سازمان می‌رسد. یک بحث پرتکرار دیگر هم در روایت‌های رسمی، قرنطینه طراحان پرسش‌ها است که دست‌ کم و بر اساس این روایت، چنین قرنطینه‌ای درباره طراحان پرسش‌های کنکورهای دکتری و ارشد وجود ندارد و طراحان پس از پایان کار خود در طبقه هفتم به خانه و کلاس‌های درس و دانشگاه خود برمی‌گردند. اما از نگاه طراح پرسش‌های یکی از درس‌های کنکورهای ارشد و دکتری در هفت سال گذشته، آیا امکان لورفتن پرسش‌ها در این مرحله وجود دارد؟ او در پاسخ می‌گوید: «بخش زیادی از این روند بر شیوه گزینش سنجش و اعتماد آنها به افراد انتخاب‌شده برمی‌گردد. امکان تقلب یا انتقال پرسش‌ها در این مرحله قطعا صفر نیست اما من بعید می‌دانم این اتفاق رخ دهد.» درباره کنکور سراسری با توجه به تعداد به‌ شدت کمتر درس‌ها و همچنین اهمیت بیشتر آن و داوطلبان میلیونی، به‌ نظر می‌آید که استانداردهای مراقبت از پرسش‌ها بالاتر است و احتمالا لورفتن پرسش‌ها هم ناچیز. با این توضیحات اما چگونه افرادی از پیش خود را برای تقلب در این کنکور آماده کرده‌ بودند و شیوه آنها دقیقا چه بود؟ شنیدن روایت‌های بیشتر و هم‌صحبتی با افراد نزدیک‌تر به این حلقه، روزنه‌ نوری بر این پرونده تاریک می‌افکند. در بسیاری از شهرهای کم‌جمعیتی که ماجرای تقلب کنکور سراسری ۱۴۰۰ در آنها دهان به دهان می‌چرخد، فهرست‌هایی از افراد با رتبه‌های مشکوک هم منتشر شده است. به‌ نظر می‌آید این فهرست‌ها از سوی معترضان پیگیر محلی یا از دل گزارش‌های مردمی با هدف ارائه به نهادهای ناظر تهیه شده و در مراحل و شاید ناامیدی از پیگیری جدی، دست‌به دست چرخیده است. تماس با بسیاری از افراد یکی از این فهرست نتیجه چندانی دربرندارد و همه یا اصل موضوع را رد می‌کنند یا اینکه رتبه و قبولی را حاصل تلاش خود می‌دانند. در این بین اما تعدادی از این افراد در حلقه‌های نزدیک‌تر به خود یا جمع‌های خانوادگی و دوستانه با اعتماد به نفس از کار بزرگ خود سخن می‌گویند. صدای یکی از این افراد هم با برنامه‌ای از قبل تعیین‌شده در اختیار خبرنگار نویسنده این گزارش قرار می‌گیرد که محتوای آن را دیگر اطلاعات و اسناد هم تایید می‌کند. خلاصه روایت به این صورت است که این افراد در هر شهر و منطقه با یک یا چندین واسطه با فرد هماهنگ‌کننده در ارتباط بودند. ابتدا بیعانه‌ای یا پیش‌پرداختی داشتند که دست‌ کم ۱۰ میلیون تومان بود و در مرحله بعد هم برای دریافت هندزفری مخصوص و کارتی که کار تلفن همراه را انجام می‌داد، هزینه‌ای از ۲۰ میلیون تومان به بالا پرداخت کردند. هندزفری دریافتی آنها کاملا داخل گوش قرار می‌گرفت که امکان تشخیص آن به‌شدت پایین بود؛ عبارت خود این فرد «هندزفری نامریی» و «موبایل مسترکارت» است. آنها روز امتحان با این تجهیزات به محل برگزاری کنکور رفتند و در ادامه هم پاسخ‌ها از داخل گوشی به این افراد اطلاع داده می‌شود: «موبایل‌کارتی حالت پاسخ خودکار داشت و ما قبلا همه این‌ها را چندین بار تست کرده‌ بودیم. چون دفترچه‌ من متفاوت از دفترچه‌ای بود که آنها در بیرون داشتند، اول هر پرسش را برایم می‌خواندند و من باید آن سوال را پیدا می‌کردم. بعد هم جواب درست را می‌گفتند. تازه برای من سخت شده‌ بود ولی بعضی دقیقا همان دفترچه‌ای را داشتند که بیرون رفته‌ بود و اصلا نیاز نبود که دنبال سوال بگردند.» اینکه پرسش‌ها چگونه به بیرون رسیده بود هم بخش دیگری از ماجرا است؛ مسئولان اصلی این تیم‌ها، افرادی را با هدف قبلی در کنکور ثبت‌ نام کرده و از آنها خواسته‌ بودند که از صفحات مختلف عکس بگیرند و به بیرون ارسال کنند. تیم‌هایی هم برای پاسخگویی به پرسش‌ها در کمترین زمان ممکن داشتند. فعالان شبکه‌های اجتماعی و آنها که تیر پارسال اخبار را دنبال می‌کردند البته به ‌خاطر دارند که درست در روز برگزاری کنکور سراسری کانالی با نام مشخص در تلگرام، حدود یک ساعت پس از آغاز کنکور هم تصاویر پرسش‌ها و هم پاسخ را منتشر کرده بود؛ البته گردانندگان آن کانال همان روز متنی در کانال خود منتشر کردند و مدعی شدند که با هدف تلاش برای عدالت، افشاگری و رسوایی این تقلب گسترده دست به چنین اقدامی زده‌اند. به‌ نظر می‌آید این توضیحات، معنا و مفهوم سخنان «عبدالرسول پورعباس» رییس کنونی سازمان سنجش آموزش کشور در اول تیر ۱۴۰۱ را بهتر آشکار می‌کند. او گفته بود: «عده‌ای سعی می‌کنند که به سوالات سازمان سنجش دسترسی پیدا کنند. یک عده حرفه‌ای فقط اجیر می‌‎شوند تا بروند سر آزمون تا از سوال‌ها عکس بگیرند با دوربین‌های پیشرفته در عینک و کراوات و دکمه. داوطلبانی که قصد تقلب دارند محرومیت آزمون تا ۱۰ سال را دارند، اما کسانی که تلاش دارند تا در تقلب به دیگران کمک کنند تا پنج سال زندان دارند.» {درست یک‌سال پیش یکی از دوستانم با من تماس گرفت و گفت که دنبال یک هندزفری مخصوص می‌گردد که در داخل گوش حالت نامریی دارد یا مثلا شبیه پاک‌کن یا مدادتراش است. اطلاعاتی درباره آن نداشتم. از او درباره کارکرد این هندزفری پرسیدم و گفت به درخواست برادر کنکوری‌اش که در سیرجان کرمان ساکن است، پیگیر شده است. با هم به بازار موبایل و مجتمع علاالدین رفتیم و آنجا هم فروشنده‌ای پیدا نشد که حتی از وجود چنین هندزفری‌هایی اطلاع داشته باشد. می‌گفتند اگر چنین چیزی باشد، قطعا قیمت به‌شدت بالایی خواهد داشت و به‌راحتی هم در اختیار همه قرار نخواهد گرفت. در هفته‌های گذشته که پیگیر گفت‌وگوهای این گزارش بودم و بحث به این هندزفری‌ها رسید، این خاطره از ذهنم گذشت و شماره تماس برادر دوستم را گرفتم که روایتش در ادامه می‌آید.} «رضا» نام مستعار دانشجوی کنونی رشته شیمی است که پارسال و در روزهای پیش از کنکور ساکن شهر کوچکی در اطراف سیرجان بود و زمزمه‌هایی از احتمال تقلب در کنکور شنیده بود: «شهرستان ما شهرستان کوچکی است و خبرها زود می‌پیچد. آن‌ موقع شنیده‌بودم که پارسالش یعنی کنکور ۹۹، یک عده با کارنامه قبلی خیلی ضعیف که دانش‌آموز خیلی ضعیفی هم بودند رتبه خوبی آوردند. گویا سال ۹۹ هم تقلب شده بود ولی مثل ۱۴۰۰ انگار نبود. می‌گفتند که این‌ها یک‌سری هندزفری و وسایل خاص خریده‌ بودند. می‌خواستم ببینم جریان چیست و استرس و نگرانی کنکور را هم داشتم. از برادرم خواستم که درباره یک مدل هندزفری خاص که در گوش می‌رود و اصلا دیده نمی‌شود، بپرسد. حدس می‌زدم اگر چنین چیزی باشد حتما در علاالدین هم پیدا می‌شود و اگر نباشد هم که دروغ است.» او همین خبرها را شنیده‌ بود و وقتی فهمید در تهران هم کسی از این تجهیزات خبر ندارد تا اندازه‌ای خیالش راحت شد تا نوبت به اعلام نتایج رسید: «بعد که نتایج کنکور منتشر شد یه سری آدم عجیب و غریب رتبه بین ۱۵۰، ۲۰۰ تا هزار همه در یک رنج و همه هم شاگرد ضعیف پیدا شدن که برای همه‌ عجیب بود. مثلا رتبه اول کنکور تجربی درس ریاضی را حدود ۵۰ درصد زد اما یک نفر که من کامل می‌شناسمش و درس‌های دبیرستان را نمی‌توانست پاس کند، ۸۰ درصد ریاضی زد. طرف حتی اینقدر حالی‌اش نبود که کنکور سخت بود، بعد کنکور کارنامه‌اش رو استوری کرد و درصد ریاضی‌اش بیشتر از ۸۰ درصد بود. واقعا بالای ۸۰ درصد اون‌هم کسی که ریاضی را افتاده بود. دو برابر رتبه اول کنکور ریاضی زده بود. و اینقدر این طرف حالی‌اش نبود و پرت بود که حتی همین درصد عجیب و غریب را استوری کرد.» رضا می‌گوید در همین شهر کوچک اطراف سیرجان بیش از هشت نفر با شرایط مشابه را می‌شناسد که همه پزشکی و دندانپزشکی کرمان قبول شدند. اما بارها در خبرهای رسمی از امتحان مجدد سنجش و بررسی شرایط افراد با رتبه‌های مشکوک سخن به میان آمده بود و حتی رییس پیشین سازمان سنجش از فراخواندن حدود ۶۰۰ نفر به امتحان مجدد خبر داده بود اما آن‌ طور که رضا می‌گوید این افراد همه همچنان مشغول دانشگاه‌اند: «من هم شنیدم که قرار است از این‌ها امتحان بگیرند ولی می‌دانم که الان دارند دانشگاه درس می‌خوانند. از پیج‌های اینستاگرامشان مشخص است.» معلمی در کهگیلویه که نام و صدایش نزد خبرنگار «اعتماد» محفوظ می‌ماند، روایت متفاوتی از شب پیش از برگزاری کنکور می‌دهد؛ او که خود فرزند کنکوری دارد و با سختی‌ و رنج یک‌سال درس‌خواندن شبانه‌روزی برای موفقیت در این آزمون آشنا است، می‌گوید که شب پیش از کنکور افرادی با موبایل و کارت هدیه سراغش آمدند: «ما پیش‌بینی چنین تقلبی را داشتیم؛ هم مراقبان و هم مسئولان هم در جریان بودند. حتی یادم هست که به فرماندار وقت هم التماس کردم که اینترنت شهر در آن روز قطع شود. آقای فرماندار ساعت یک شب به من زنگ زد و گفت که با استاندار هم‌زمان با وزیر کشور لینک شدیم ولی وزیر گفت که تنها با مصوبه شورای عالی امنیت ملی یا مسئول امنیت شهرستان می‌توان اینترنت یک شهرستان را قطع کرد.» اما بر چه اساس پیش‌بینی چنین شرایطی را داشت؟ این معلم و ناظر جلسه کنکور در پاسخ می‌گوید: «چون به خودم پیشنهاد شد. عده‌ای با یک گوشی کارنکرده و یک کارت هدیه آمدند و پیشنهاد همکاری دادند که حتی من این موضوع را به فرماندار هم منتقل کردم. خیلی تند با این افراد حرف زدم که این چه پیشنهادی است اما گفتند فقط ما تنها نیستیم و خیلی‌ها دارند این کار را انجام می‌دهند. با فرماندار و مسئولان شهرستان حرف زدم و حتی در یک گروه با حضور مسئولان هم این موضوع را مطرح کردم که در نهایت پاسخ‌شان همان تماس ساعت یک شب بود که نمی‌شود اینترنت را قطع کرد. حتی پیشنهاد داد که جایگاه اصلی را به من نشان دهید تا خودم بروم و شخصا این کار را انجام دهم ولی اقدامی نشد تا آن اتفاق تلخ رخ داد.» او در ادامه از تلخی این اتفاق می‌گوید: «اینکه طرف پس از ۱۰ سال بیاید و بدون هر تلاش و سوادی در یکی از بهترین دانشگاه‌های ایران پزشکی بخواند واقعا دردآور است. فرزند خود من چند سال پیش کنکوری بود و می‌دانم که چه مرارت و تلخی را طی کرد و خودم هم چقدر در این سال سختی کشیدم. حتی تا زمانی که رتبه‌ها آمد حتی یک شب خواب درستی نداشتم و بعید است تا آخر عمر سختی‌های این یک سال فرزندم را فراموش کنم. اینکه فردی بدون یک ساعت درس‌خواندن بهترین رشته قبول شد واقعا تلخ و دردآور است.» پرونده کنکور ۱۴۰۰ به همین روایت‌ها و دستگیری چندین متهم و حتی تغییر در شیوه برگزاری آزمون (افزایش تعداد دفترچه‌ها و تعداد پاسخ‌نامه‌ها با هدف کاهش زمان مفید برای تقلب) خلاصه نمی‌شود؛ نزدیک به یک سال است که کمیسیون اصل نود مجلس شورای اسلامی و سازمان سنجش آموزش کشور درباره شیوه سنجش افراد با کارنامه‌های مشکوک بحث و چالش دارند. مجلس می‌گوید مراجعانی داشت که از فشار روانی به خود و خانواده‌هایشان آن‌هم به دلیل امتحان مجدد سنجش گلایه دارند و خواستار لغو این آزمون است و در سمت دیگر هم سازمان سنجش با تاکید بر قانون و حق داوطلبان، امتحان مجدد از داوطلبان با کارنامه مشکوک را یک اصل ضروری می‌داند. هر چه که هست تاکنون مجلس برنده این چالش بود و کمیسیون اصل نود رسما اعلام کرده که برگزاری امتحان مجدد از افرادی که به دانشگاه رفته‌اند غیر قانونی است و نباید انجام شود. بررسی اخبار رسمی درباره تاریخ برگزاری امتحان مجدد هم نشان می‌دهد که از تیر پارسال تا اردیبهشت همین امسال بارها تاریخ‌های متفاوتی برای برگزاری کنکور مجدد اعلام شده‌ و در نهایت افراد زیادی هم از حضور در این امتحان معاف شدند؛ اطلاعاتی موثق و روایت چندین نماینده مجلس نشان می‌دهد که حتی افرادی که از نظر سازمان سنجش مشکوک به تقلب بودند، با پیگیری بعضی نمایندگان مجلس از کنکور مجدد رها شدند و حالا به تحصیل خود در رشته برتر علوم تجربی ادامه می‌دهند. این ماجرای شائبه تقلب گسترده در حالی است که پیش‌تر بومی‌گزینی، سهمیه‌های فراوان و همچنین پولی‌شدن بسیاری از کدرشته‌های دانشگاه‌های دولتی با انتقادات فراوانی روبرو شده‌بود؛ منتقدان می‌گویند که در چنین شرایطی داوطلبان کنکوری برآمده از طبقه ضعیف جامعه و خانواده‌های فرودست عملا شانسی برای ورود به دانشگاه‌ها و رشته‌های برتر ندارند. به نظر می‌آید به این فهرست حالا یک نگرانی دیگر هم افزوده شده است؛ نگرانی‌ای که شاید مرهم آن برگزاری کنکور امسال به شیوه کاملا سالم و امن است.»
چرا بهشتی دستور آزادی همسر و دختر بازداشتی بنی صدر را داد؟,https://www.asriran.com/003YI3,۱۴:۰۰ - ۰۹ تير ۱۴۰۱,صفحه نخست,سیاسی,شهید بهشتی فرمود آزادشان کنید، آدم، رقیب سیاسی خودش را با عیب زن و بچه‌اش زمین نمی‌زند، که همین جوانمردی شهید بهشتی بود که موجب مظلومیت او شد.,ایرنا نوشت : استاد حوزه و دانشگاه با اشاره به دستور شهید بهشتی به آزادی زن و دختر بنی صدر که در اعتراضات دستگیر شده بودند، گفت: همین جوانمردی شهید بهشتی بود که موجب مظلومیت او شد. حجت‌الاسلام‌ علیرضا پناهیان سه‌شنبه شب در آیین گرامیداشت شهیدان هفتم تیر در شبستان امام (ره) حرم حضرت معصومه (س) گفت: شهید بهشتی یک بار به حضرت امام (ره) نامه نوشت و استعفا داد، چرا که این قدر فضا و جو جامعه از طرف بنی‌صدر سنگین بود، گفت شاید ما باید استعفا بدهیم و برویم، اما امام فرمود بایستید و تا آخر ایستاد و آداب مظلومیت را به جا آورد. وی گفت: یکی از اصول دین این است که انسان هیچ وقت مصالح کلی جامعه اسلامی را فدای مصالح شخصی نکند و از حق خودش به خاطر نظام و مصلحت امت اسلام بگذرد. پناهیان در ادامه خاطرنشان کرد: امام فرمود من از اول با رئیس جمهوری بنی‌صدر مخالف بودم، اما این موضوع مصالح پیچیده‌ای داشت و حتی الان هم نمی‌شود این مصالح را گفت. پناهیان در بخشی از سخنان خود با بیان اینکه وقتی ماهیت بنی‌صدر روشن شد، دقیقا همان زمانی بود که شهید بهشتی به شهادت رسید گفت: اکثر کسانی که در تشییع شهید بهشتی شرکت کردند، عذر خواهی و توبه و گریه و استغفار می‌کردند و این شعار همه مردم بود، چون بهشتی پیش همه مردم متهم و مظلوم واقع شد. وی ادامه داد: حضرت امام خیلی دقیق فرمود چیزی که مهمتر از شهادت شهید بهشتی است، مظلومیتش است و مردم نیز با شنیدن این حرف گریه کردند چون همه می‌دانستند بنی‌صدر یک قدرت تبلیغاتی سنگین داشت. این استاد حوزه و دانشگاه با اشاره به موارد مظلومیت شهید بهشتی بیان داشت: چند روز مانده به شهادت بهشتی، منافقان شروع کردند به تظاهرات تروریستی، یعنی هم تظاهرات و هم شیشه شکستن، با تیغ و گاهی هم با گلوله مردم را می‌زدند و شورش اجتماعی می‌کردند، چون فکر می‌کردند اگر در خیابان شورش کنند، مردم به آنها می پیوندند، اما واقعا توهم زده بودند.    وی در ادامه افزود: نیروی امنیتی و انتظامی عده‌ای را دستگیر کردند، خانم و دختر بنی‌صدر هم دستگیر شدند، عده‌ای آمدند به شهید بهشتی گفتند خوشحال باشید، این بنی‌صدر که این قدر علیه شما کار کرد، خانم و دخترش در این تظاهرات دستگیر شدند، ولی شهید بهشتی گفت، بلافاصله آزادشان کنید، گفتند جرم انجام دادند، ما می‌توانیم آبروی بنی‌صدر را ببریم، شهید بهشتی فرمود آزادشان کنید، آدم، رقیب سیاسی خودش را با عیب زن و بچه‌اش زمین نمی‌زند، که همین جوانمردی شهید بهشتی بود که موجب مظلومیت او شد. پناهیان همچنین گفت: کسی نمی‌تواند دین‌داری کند، اما مظلوم واقع نشود، رهبر جامعه نیز نمی‌تواند درست عمل کند و مظلوم واقع نشود، حضرت امام در اوج اقتدار مظلوم بود، رهبر معظم انقلاب نیز در مورد حضرت علی فرمودند مظلوم مقتدر، اقتدارش را دیدید، مظلومیتش یادتان نرود. وی تاکید کرد: در جایی که مظلومیت قطعی است باید تبیین کنید، چون چالش‌ها و ابهام‌هایی پیش می‌آید که محل امتحان مردم است، چاره‌ای جز تبیین کردن نیست.
دستگیری سارق مسافرکش نما در تهران,https://www.asriran.com/003YI1,۱۳:۵۸ - ۰۹ تير ۱۴۰۱,صفحه نخست,اجتماعی,در بررسی‌های اولیه مشخص شد، سارق سوژه خود را تحت عنوان مسافر از مبدا اسلام شهر به مقصد میدان آزادی سوار بر خودرو کرده و در طول مسیر با تهدید سلاح سرد اقدام به زورگیری اموال، گوشی تلفن همراه و وجه نقد می‌ کند.,رییس پایگاه پنجم پلیس آگاهی از شناسایی و دستگیری سارق مسافرکش نما که از زنان مسافر زورگیری می کرد، خبر داد. به گزارش پلیس تهران، سرهنگ کیانوش ناصری اظهار داشت: در پی ارجاع پرونده ای به پایگاه پنجم پلیس آگاهی با عنوان سرقت و زورگیری در پوشش مسافرکشی، بررسی موضوع در دستورکار اداره مبارزه با سرقت قرار گرفت. وی افزود: در بررسی‌های اولیه مشخص شد، سارق سوژه خود را تحت عنوان مسافر از مبدا اسلام شهر به مقصد میدان آزادی سوار بر خودرو کرده و در طول مسیر با تهدید سلاح سرد اقدام به زورگیری اموال، گوشی تلفن همراه و وجه نقد می‌ کند. رییس پایگاه پنجم پلیس آگاهی تهران تصریح کرد: کارآگاهان با انجام تحقیقات گسترده و به کارگیری اقدامات پلیسی، موفق شدند مخفیگاه وی را شناسایی و در یک عملیات ضربتی وی را دستگیر کنند و در برررسی های مخفیگاه متهم اموال به سرقت رفته کشف شد. سرهنگ ناصری با بیان اینکه سارق پس از دستگیری به سرقت به عنف موبایل و وجه نقد با شیوه زورگیری تحت پوشش مسافرکش اقرار کرد، افزود: در تحقیقات تکمیلی به دست آمد متهم سابقه دار بوده و به دفعات مختلف با عنوان آزار و اذیت مسافران زن تحت تعقیب بوده و تحمل کیفر داشته است. وی به شهروندان توصیه کرد: به هیچ وجه به عنوان مسافر سوار خودروهای مشکوک نشوند و در صورت امکان از ناوگان های حمل و نقل عمومی استفاده کنند رییس پایگاه دوم پلیس آگاهی پایتخت نیز از دستگیری موبایل قاپ حرفه ای خبر داد و گفت: متهم به ۲۵ فقره سرقت زورگیری و موبایل قاپی با همکاری همدستش اعتراف کرد. سرهنگ سید علی شریفی بیان داشت: ماه گذشته تعدادی پرونده با موضوع موبایل قاپی به پایگاه دوم پلیس آگاهی تهران ارجاع شد. وی افزود: محتویات پرونده ها حکایت از آن داشت، دو موتورسوار با استفاده از یک دستگاه موتورسیکلت تلفن همراه افراد عبوری را سرقت و در صورتی که با مقاومت مال باخته مواجه می شدند از آنان زورگیری می کردند. رییس پایگاه دوم پلیس آگاهی تهران بگفت: هویت و مخفیگاه یکی از متهمان شناسایی شد و پس از هماهنگی های قضایی وی در مخفیگاهشان دستگیر و به ۲۱ فقره موبایل قاپی و چهار فقره زورگیری با همکاری همدستش اعتراف کرد. این هفته رییس مرکز عملیات پلیس امنیت عمومی پایتخت از کشف چهار قبضه سلاح و ۷۲عدد فشنگ جنگی در شمال پایتخت خبر داد. سرهنگ سعید راستی گفت: در پی خبر دریافتی مبنی بر حمل و نگهداری سلاح غیر مجاز توسط فردی در شمال تهران رسیدگی به موضوع در دستور کار ماموران مرکز عملیات پلیس امنیت عمومی تهران قرار گرفت. این مقام انتظامی افزود: ماموران پس از اقدامات اطلاعاتی و پلیسی موفق به شناسایی هویت و مخفیگاه متهم در حوالی خیابان فرشته شدند. وی افزود: پس از تکمیل اطلاعات مورد نیاز، روز گذشته پس از هماهنگی قضایی، در یک عملیات غافلگیرانه و ضربتی متهم در مخفیگاهش دستگیر و در این عملیات چهار قبضه سلاح جنگی و مقادیری تجهیزات نظامی ممنوعه و نیز ۷۲عدد فشنگ و یک دستگاه شوکر الکتریکی از این شرور کشف شد. راستی به اعتراف متهم به بزه انتسابی در پی جویی های انتظامی اشاره کرد و ادامه داد: متهم اظهار کرد سلاح های کشف شده را با همکاری یکی از دوستانش از طریق مرز زمینی یکی از استان های شمالی وارد کشور کرده است. وی خاطر نشان کرد: این فرد قصد فروش سلاح و تبلیغ در فضای مجازی را داشت که با اشراف اطلاعاتی و حضور به موقع ماموران پلیس موفق به فروش سلاح ها نشده است. سر کلانتر دهم پلیس پیشگیری پایتخت نیز این هفته از دستگیری موبایل قاپ جنوب تهران در مخفیگاهش خبر داد و گفت: متهم به ۲۰ فقره سرقت اعتراف کرد. سرهنگ رسول بهرامی گفت: در پی افزایش سرقت تلفن همراه شهروندان به روش موبایل قاپی در محله امام زاده حسن رسیدگی به موضوع و دستگیری سارق یا سارقان را تیمی از ماموران کلانتری این محل بر عهده گرفتند و تحقیقات میدانی را آغاز کردند. وی با بیان اینکه ماموران در تحقیقات و پی جویی های انتظامی هویت و مخفیگاه سارق سابقه دار را شناسایی کردند، افزود: با اخذ مجوز قضایی و بررسی حضور متهم در مخفیگاهش در یک عملیات ضربتی و غافلگیرانه متهم دستگیر و به کلانتری انتقال یافت. سر کلانتر دهم پلیس پیشگیری تهران بزرگ تصریح کرد: متهم ۲۸ ساله در تحقیقات اولیه به سرقت تلفن همراه به روش موبایل قاپی و ۲۰ فقره سرقت مشابه معترف شد و در این رابطه کلیه مال باختگان شناسایی و به کلانتری دعوت شدند. همچنین سر کلانتر هشتم پلیس پیشگیری پایتخت از دستگیری موبایل قاپ تکرو محله جامی تهران حین سرقت خبر داد و گفت: تا کنون ۱۵ مال باخته متهم را شناسایی کردند. سرهنگ حسین مافی اظهار داشت: در پی افزایش سرقت تلفن همراه توسط موتورسیکلت سواران با پلاک مخدوش در محدوده محله جامی تهران رسیدگی به موضوع و دستگیری سارق یا سارقان را تیمی از ماموران کلانتری این محل بر عهده گرفتند و گشت زنی های هدفمند افزایش یافت. وی با بیان اینکه ماموران در حال گشت زنی در نقاط جرم خیز به راکب یک دستگاه موتورسیکلت با پلاک مخدوش و که صورت خود را پوشانده بود مشکوک می شوند، ادامه داد: ماموران موتورسیکلت را زیر نظر گرفته که در همین حین مشاهده کردند موتورسوار از غفلت یکی از شهروندان سو استفاده تلفن همراه وی را سرقت و به سرعت از محل متواری می شود که سریعا جهت دستگیری متهم وارد عمل شدند. سر کلانتر هشتم پلیس پیشگیری تهران بزرگ با بیان اینکه متهم در تعقیب و گریز صورت گرفته زمین گیر و با سلاح سردی که در دست داشته قصد درگیری با ماموران را داشت ولی با هوشیاری ماموران دستگیر و خلع سلاح شد، تصریح کرد: در بررسی اولیه تلفن همراهی که لحظاتی قبل سرقت شده بود کشف شد و متهم ۲۰ ساله در تحقیقات اولیه به جرم خود و ۱۵ فقره سرقت تلفن همراه به روش موبایل قاپی معترف شد.
درگذشت یکی از تاثیرگذارترین کارگردانان تئاتر جهان,https://www.asriran.com/003YPV,۱۸:۲۸ - ۱۲ تير ۱۴۰۱,صفحه نخست,فرهنگی/هنری,از بروک به عنوان یک نابغه در دنیای تئاتر یاد می شود. او اولین کارگردانی حرفه ای تئاتر را در سن ۱۷ سالگی انجام داد و از همان زمان به عنوان یک استعداد منحصر به فرد شناخته می شد.,پیتر بروک اسطوره تئاتر جهان در سن ۹۷ سالگی درگذشت. پیتر بروک جزو تاثیرگذارترین کارگردانان تئاتر در قرن بیستم بود. او از طریق ابتدایی ترین و قدرتمندترین عناصرِ درام، این هنر را در قرن بیستم مجددا از نو ابداع کرد. به گزارش صبا به نقل از فرانس 24، بروک با وجود اینکه انگلیسی بود، دهه های آخر عمرش را در کشور فرانسه گذراند. خبر درگذشت این کارگردان را نشریه لوموند فرانسه اعلام کرد. ریما عبدالملک وزیر فرهنگ فرانسه در توییتر خود در واکنش به این خبر نوشت: پیتر بروک زیباترین سکوت ها را به ما در تئاتر هدیه داد، اما این آخرین سکوتش بی نهایت غم انگیز است. پیتر بروک بیشتر برای شاهکار هنری اش که نسخه ۹ ساعته حماسه هندی «مهاباراتا» (۱۹۸۵) بود، شناخته می شد. بروک همانطور که در ابتدا اشاره شد از اوایل دهه ۷۰ میلادی ساکن پاریس بود و در آنجا مرکز بین المللی تحقیقات تئاتر بوفه دو نورد را راه اندازی کرد. از بروک به عنوان یک نابغه در دنیای تئاتر یاد می شود. او اولین کارگردانی حرفه ای تئاتر را در سن ۱۷ سالگی انجام داد و از همان زمان به عنوان یک استعداد منحصر به فرد شناخته می شد. این کارگردان نامدار انگلیسی در سال ۱۹۶۴ با بردن نمایش «مارا-ساد» روی صحنه در شهر نیویورک تماشاگران را مسحور کرد و توانست برنده جایزه تونی شود. او سه سال بعد نیز نمایشنامه «فضای خالی» را نوشت که یکی از تاثیرگذارترین متون تئاتر تا به امروز به شمار می آید. دیالوگ های ابتدایی این نمایشنامه به مانیفستی برای نسلی از بازیگران جوان تئاتر تبدیل شد. بروک اینگونه نوشته بود: من می توانم هر فضای خالی را به دست بگیرم و آن را یک صحنه خالی و لخت تبدیل کنم. بروک در ۲۱ مارس ۱۹۲۵ در لندن در خانواده ای از دانشمندان یهودی که از لتونی مهاجرت کرده بودند، به دنیا آمد. او در اواسط دهه بیست زندگی اش در اواسط دهه ۲۰ کارگردان تحسین شده ای در تئاتر وست لند انگلستان بود. او پیش از آنکه ۳۰ ساله شود به کارگردانی در برادوی آمریکا مشغول شد. اما با توجه به اشتیاقش به تجربه گرایی که آن را از والدینش به ارث برده بود، خیلی زود شرایط تئاتر معمولی او را خسته کرد. بروک در سینما نیز اولین فیلم بلند خود را در سال ۱۹۶۳ با نام «ارباب مگس ها» براساس اثری از ویلیام گلدینگ ساخت که داستان بچه های مدرسه ای است که در جزیره ای گرفتار می شوند و کم کم خوی وحشیگیری می گیرند. این اثر خیلی زود به یک کار کلاسیک تبدیل شد. پیتر بروک در سال ۱۹۷۲ با گروهی از بازیگران از جمله هلن میرن و یوشی اویدا اسطوره ژاپنی سفری اویسه وار به مسافت نزدیک به ۱۳ هزار و ۶۰۰ کیلومتر در سراسر آفریقا راه انداخت تا ایده های خود را آنجا انجام دهد. جان هیلپرن منتقد تئاتر در کتابی پرفروش درباره بروک نوشت: پیتر بروک معتقد است تئاتر درباره رها کردن تخیل مخاطب است. گفته می شود در آن تئاترها، آنها هر روز یک فرش را در یک دهکده دور افتاده پهن می کردند و با استفاده از کفش های خود یا یک جعبه بداهه پردازی می کردند و روش کار اینگونه بود که هر کسی که روی فرش می آمد نمایش آغاز می شد بدون هیچ متن از پیش نوشته یا زبان مشترکی صورت می گرفت. البته این سفر چندان خوشایند نبود به طوری که بسیاری از همراهان بروک به بیماری های گرمسیری دچار شدند. هلن میرن که بعدها در سینما برنده جایزه اسکار نیز شد، آن نمایش ها ترسناک ترین تجربه زندگی اش خواند. میرن بعد از آن سفر از گروه عوامل بروک بیرون آمد. بروک بعد از سفرش به آفریقا، تجربه گرایی خود در تئاتر بوفه دو نورد را همچنان ادامه داد و به سراسر جهان سفر کرد. نقطه عطف بزرگ زندگی بروک پس از «مهاباراتا»، نمایش «مردی که» بود که براساس اثر پرفروش اولیور ساکس ساخته شد. پیتر بروک در سال ۱۹۹۷ با نمایش «روزهای شاد» نوشته بکت به انگلستان برگشت و منتقدین آن سال او را بزرگترین کارگردانی خواندند که در لندن حضور ندارد.
قرارگاه خاتم‌الانبیاء سپاه، پیمانکار راه‌آهن اردبیل,https://www.asriran.com/003YI0,۱۳:۵۷ - ۰۹ تير ۱۴۰۱,صفحه نخست,سیاسی,وی اضافه کرد: طبق توافق صورت گرفته، مقرر شد که اعتبار سالانه اجرای این طرح از محل تهاتر فروش نفت و سایر منابع تامین شده و در اختیار مجری طرح قرار گیرد.,نماینده مردم اردبیل، نمین، نیر و سرعین در مجلس شورای اسلامی اعلام کرد: قرارگاه سازندگی خاتم‌الانبیاء، پروژه راه‌آهن اردبیل ـ پارس آباد و بیمارستان هزار تختخوابی اردبیل را اجرا می کند. به گزارش ایرنا صدیف بدری روز پنجشنبه در تشریح نتایج جلسه مشترک نمایندگان و مسئولان استان اردبیل با سردار هوشی سادات فرمانده قرارگاه خاتم الانبیاء به خبرنگار ایرنا گفت: در این جلسه پروژه‌های عمران شهری و بیمارستان یکهزار تختخوابی اردبیل پیگیری شده و فرمانده قرارگاه خاتم الانبیاء برای اجرای این پروژه‌ها اعلام آمادگی کرد. نایب رئیس کمیسیون عمران مجلس بیان کرد: طی چند روز آینده تفاهم‌نامه قرارگاه خاتم الانبیاء و دانشگاه علوم پزشکی و خدمات بهداشتی و درمانی استان اردبیل در مورد احداث بیمارستان یکهزار تختخوابی اردبیل در دو فاز به صورت مجدد منعقد می‌شود. به گزارش ایرنا، عملیات اجرایی فاز نخست بیمارستان بزرگ یکهزار تختخوابی اردبیل تحت نام بیمارستان ۵۴۰ تختخوابی سینا در آبان ماه ۱۳۹۹ و طی آیینی با حضور سعید محمد فرمانده وقت قرارگاه سازندگی خاتم‌الانبیا در محل سایت بزرگ دانشگاه علوم پزشکی و خدماتی بهداشتی و درمانی استان اردبیل آغاز ولی در این مدت روند اجرایی آن متوقف شد. دکتر شهرام حبیب‌زاده رییس وقت دانشگاه علوم پزشکی و خدمات بهداشتی و درمانی استان اردبیل در آیین کلنگ زنی این بیمارستان اعلام کرد که فاز نخست این واحد درمانی با هفت طبقه و ۵۴ هزار متر مربع و هر طبقه به مساحت هفت هزار و ۵۰۰ متر مربع احداث شده و در اختیار بخش درمان استان قرار می‌گیرد. هر چند وی خواستار تامین اعتبار بموقع طبق برنامه زمانی ۳۶ ماهه اجرایی برای تکمیل این طرح شد، ولی طی ۲ سال گذشته اجرای این طرح توسط قرارگاه خاتم الانبیاء به علت تامین نشدن اعتبار متوقف شد. نماینده مردم اردبیل، نمین، نیر و سرعین در مجلس شورای اسلامی گفت: در جلسه روز گذشته با فرمانده قرارگاه خاتم الانبیاء مشکل تامین اعتبار این پروژه رفع شد و این قرارگاه سازندگی به زودی عملیات اجرایی آن را در قالب تفاهم‌نامه مجددی که به امضا می‌رسد، آغاز خواهد کرد. وی اضافه کرد: طبق توافق صورت گرفته، مقرر شد که اعتبار سالانه اجرای این طرح از محل تهاتر فروش نفت و سایر منابع تامین شده و در اختیار مجری طرح قرار گیرد. بدری همچنین افزود: قرارگاه خاتم الانبیاء برای اجرای پروژه راه‌آهن اردبیل - پارس‌آباد نیز اعلام آمادگی کرده و برابر توافق اخیر متعهد شده است که با هماهنگی وزارت راه و شهرسازی، برای اجرای بزرگراه مشگین‌شهر – پارس‌آباد و همچنین ۸۵ کیلومتر باقیمانده از مسیر بزرگراه اردبیل - سرچم، از محل اعتبارات تهاتر فروش نفت اقدام کند. نایب رئیس کمیسیون عمران مجلس از شروع عملیات اجرایی پروژه تقاطع غیر همسطح بسیج برای اتصال کمربندی بسیج به بلوار ولایت شورابیل در محدوده شهری اردبیل توسط قرارگاه خاتم‌الانبیا ظرف چند روز آینده خبر داد و افزود: بر اساس این توافق، مقرر شد که عملیات اجرایی تقاطع بلوار ورودی نیایش با بزرگراه اردبیل - تبریز نیز تسریع شده و در هفته دفاع مقدس به بهره‌برداری برسد.
قطع اینترنت تلفن همراه در مناطق برگزاری کنکور,https://www.asriran.com/003YHf,۱۱:۰۷ - ۰۹ تير ۱۴۰۱,صفحه نخست,فناوری و IT,,اینترنت تلفن های همراه در مناطق برگزاری کنکور قطع شد. به گزارش فناوران اطلاعات، بنا به درخواست سازمان سنجش، در روزهای برگزاری آزمون سراسری، اینترنت اپراتورهای تلفن همراه تا ساعت ۱۲:۳۰ در مناطقی که حوزه‌های امتحانی در آن قرار دارد قطع است.
وقوع آتش‌سوزی در کیش ۵۰ درصد افزایش یافت,https://www.asriran.com/003YHK,۰۹:۱۷ - ۰۹ تير ۱۴۰۱,صفحه نخست,حوادث,حدود ۴۲ درصد از این ماموریت ها شامل ۷۱ فقره مربوط به آتش‌سوزی های اتصالی اسپیلت کولرها و جعه فیوز، ضایعات، جنگل، درخت، فنس، کارتن و سطل زباله بوده است.,رییس اداره خدمات آتش نشانی و ایمنی جزیره کیش گفت: در سال جاری وقوع آتش سوزی در این جزیره نسبت به مدت مشابه پارسال ۵۰ درصد افزایش یافته است. سهراب رضایی روز پنجشنبه در گفت و گو با خبرنگار ایرنا اظهار داشت: در سه ماهه نخست امسال آتش نشانان این جزیره موفق به مهار ۱۴۱ فقره آتش‌سوزی شدند که نسبت به ۹۴ مورد سال گذشته از رشد ۵۰ درصدی مواجه است. وی اضافه کرد: حدود ۴۲ درصد از این ماموریت ها شامل ۷۱ فقره مربوط به آتش‌سوزی های اتصالی اسپیلت کولرها و جعه فیوز، ضایعات، جنگل، درخت، فنس، کارتن و سطل زباله بوده است. رضایی افزود: در این مدت ۱۵۵ مورد عملیات امداد و نجات در این جزیره انجام شده است که نسبت به ۱۲۹ مورد مدت مشابه سال گذشته از ۲۰ درصد رشد مواجه بوده است. وییادآور شد: پیشگیری همواره یکی از ارکان مهم در کاهش تلفات آتش‌سوزی ها بوده که این مهم از چند سال گذشته به صورت ویژه در دستور کار قرار گرفته است و در این مدت ماموران آتش نشانی جزیره ۲۵۴ مورد بازدید ایمنی (نظارت بر ایمنی شهری) داشتند که در این زمینه نیز ۵۷ درصد رشد مواجه هستیم. آتش‌نشانی و خدمات ایمنی کیش در قالب سه ایستگاه اطفا و نجات فعال با ۶۴ نفر پرسنل در ۲ شیفت کاری فعالیت می‌کند. جزیره کیش با ۹۲ کیلومتر مربع مساحت و ۴۲ هزار نفر جمعیت از توابع شهرستان بندر لنگه استان هرمزگان بوده در آب های نیلگون خلیج فارس واقع شده است.
"صادرات واکسن ""کوو ایران برکت"" به ونزوئلا",https://www.asriran.com/003YHN,۰۹:۳۱ - ۰۹ تير ۱۴۰۱,صفحه نخست,اقتصادی,۱۰۰ هزار دوز واکسن «کوو ایران برکت» به ونزوئلا ارسال شد.,با امضای تفاهم نامه بین « اکبر برندگی » رئیس گروه دارویی بنیاد برکت و «پدرو فرناندز »معاون وزیر بهداشت ونزوئلا در تاریخ ۸ تیرماه، اولین محموله ۱۰۰ هزار دوز واکسن «کوو ایران برکت» به این کشور آمریکای لاتین ارسال و تحویل مقامات ذیربط شد . به گزارش ایسنا، در سفر هیات دارویی بنیاد برکت به ونزوئلا، علاوه بر بسترسازی صادرات واکسن ایرانی به این منطقه، درباره صادرات دارو و تجهیزات پزشکی کشورمان نیز با مقامات وزارت بهداشت و شرکت های خصوصی فعال در حوزه سلامت مذاکرات مفصلی انجام شد.
اوکراین روابط خود را با سوریه قطع کرد,https://www.asriran.com/003YHO,۰۹:۳۸ - ۰۹ تير ۱۴۰۱,صفحه نخست,بین الملل,لازم به ذکر است که وزارت خارجه سوریه پیش از این با صدور بیانیه ای اعلام کرده بود که دمشق تصمیم گرفت استقلال «لوهانسک» و «دونتسک» را به رسمیت بشناسد.,رئیس جمهور اوکراین از قطع روابط این کشور با سوریه درپی اقدام دمشق در به رسمیت شناختن استقلال دونتسک و لوهانسک در شرق اوکراین خبر داد. به گزارش خبرگزاری مهر به نقل از روسیا الیوم، رئیس جمهور اوکراین از قطع تمام روابط این کشور با سوریه خبر داد. بر اساس این گزارش، ولادیمیر زلنسکی اعلام کرد که در پی به رسمیت شناختن استقلال جمهوری های دونتسک و لوهانسک در شرق اوکراین از سوی دمشق، کی یف تمام روابط خود را با سوریه قطع کرد. زلنسکی با بیان اینکه در این صورت دیگر روابط بیشتری با سوریه وجود نخواهد داشت، مدعی شد که در مقابل فشار تحریم ها علیه سوریه بیشتر خواهد شد. لازم به ذکر است که وزارت خارجه سوریه پیش از این با صدور بیانیه ای اعلام کرده بود که دمشق تصمیم گرفت استقلال «لوهانسک» و «دونتسک» را به رسمیت بشناسد. در بیانیه وزارت خارجه سوریه آمده است: در راستای اراده مشترک و تمایل به برقراری روابط در تمام زمینه ها، جمهوری عربی سوریه تصمیم گرفت استقلال و حاکمیت جمهوری های لوهانسک و دونتسک را به رسمیت بشناسد. پیش از این، «فیصل المقداد» وزیر خارجه سوریه در کنفرانس «والدای» مسکو ضمن اشاره به حمایت سوریه از تصمیم «ولادیمیر پوتین» رئیس جمهور روسیه برای به رسمیت شناختن استقلال «دونتسک» و «لوهانسک»، اعلام کرد کاری که غرب در حال حاضر علیه روسیه انجام می‌دهد مشابه کاری است که در جریان جنگ تروریستی علیه سوریه انجام دادند. چندی پیش نیز مقامات سوری اعلام کردند که «بشار اسد» رئیس جمهور سوریه طی حکمی، رسماً دستور آغاز فرایند به رسمیت شناخته شدن لوهانسک و دونتسک توسط دمشق را به مقامات ذی ربط صادر کرده است.
واکنش سازمان ملل به تصمیم سوریه در به‌ رسمیت شناختن لوهانسک و دونتسک,https://www.asriran.com/003YHL,۰۹:۲۷ - ۰۹ تير ۱۴۰۱,صفحه نخست,بین الملل,وزارت خارجه سوریه روز چهارشنبه از تصمیم خود برای به رسمیت شناختن استقلال و حاکمیت جمهوری‌های دونتسک و لوهانسک خبر داد.,سازمان ملل به تصمیم دولت سوریه برای به رسمیت شناختن استقلال جمهوری‌های دونتسک و لوهانسک واکنش نشان داد. به گزارش ایسنا، به نقل از روسیا الیوم، استفان دوجاریک، سخنگوی دبیرکل سازمان ملل در نشست مطبوعاتی اظهار داشت: رویکرد ما روشن است. ما به تصمیم مجمع عمومی سازمان ملل که بر تمامیت ارضی اوکراین تاکید دارد متکی هستیم. وزارت خارجه سوریه روز چهارشنبه از تصمیم خود برای به رسمیت شناختن استقلال و حاکمیت جمهوری‌های دونتسک و لوهانسک خبر داد. در همین راستا، دیمیتری پسکوف، سخنگوی کرملین نیز گفت، روسیه از به رسمیت شناختن جمهوری‌های دونتسک و لوهانسک از سوی سایر کشورها استقبال خواهد کرد.
پیکر ۳۵ شهید جامانده به کشور بازگشت,https://www.asriran.com/003YHR,۰۹:۴۷ - ۰۹ تير ۱۴۰۱,صفحه نخست,حوادث,اجساد ۹ سرباز عراقی که در جنگ کشته شدند نیز تحویل مقامات این کشور شد.,همزمان با سالروز شهادت امام جواد علیه السلام پیکرهای پاک و مطهر ۳۵شهید تازه تفحص شده از مرز بین المللی شلمچه وارد کشور شد. به گزارش خبرنگار ایرنا فرمانده کمیته جست و جوی مفقودین ستاد کل نیروهای مسلح روز پنجشنبه در آیین استقبال از پیکرهای مطهر این شهدا در مرز شلمچه گفت:این شهدا در جریان عملیات تفحص تا اول تیرماه سال جاری کشف شدند و با استقبال عشایر قهرمان ایل قشقایی از استان فارس با حضور مردم شریف شهرهای آبادان و خرمشهر به نمایندگی از ملت ایران به کشور بازگشتند. سردار سیدمحمد باقرزاده افزود:این شهدا مربوط به عملیات های والفجر مقدماتی، خیبر، بدر، کربلای ۵ و تک دشمن در اواخر ، مناطق عملیاتی فکه، شرق دجله و شلمچه هستند. وی در ادامه افزود:شهدا امروز به اهواز منتقل و مراسم بزرگداشت در معراج شهدای اهواز برگزار می شوند و پس از این برای شناسایی به تهران منتقل خواهند شد. به گزارش خبرنگار ایرنا اجساد ۹ سرباز عراقی که در جنگ کشته شدند نیز تحویل مقامات این کشور شد. هشتم اسفند سال ۱۴۰۰ نیز همزمان با سالروز شهادت امام موسی‌ کاظم (ع) پیکرهای پاک و مطهر ۷۲ شهید دوران دفاع مقدس از طریق مرز بین‌المللی شلمچه به خاک وطن منتقل شدند.
سالانه در کشور ۸۰ هزار نفر به فلج عصب صورت مبتلا می‌شوند,https://www.asriran.com/003YHW,۱۰:۴۳ - ۰۹ تير ۱۴۰۱,صفحه نخست,علمی,در کشور ما تفاوت استانی در میزان شیوع این بیماری وجود ندارد و تقریباً به طور تخمینی ۸۰ هزار نفر سالانه در کشور مبتلا به فلج عصب صورت می شوند.,دبیر علمی سمپوزیوم دو روزه فلج عصب صورت با بیان اینکه این بیماری علل مختلفی دارد و هنوز نقش قطعی بروز آن مشخص نشده است،گفت: سالانه به طور متوسط ۸۰ هزار نفر در کشور مبتلا به فلج عصب صورت می شوند و جایگاه درمان این بیماری در ایران مشابه سایر کشورها است. به گزارش عصر ایران به نقل از انجمن جراحان گوش و حلق و بینی، دکتر علی محمد اصغری استاد دانشگاه علوم پزشکی ایران، متخصص گوش و حلق و بینی و فوق تخصص گوش در حاشیه برگزاری سمپوزیوم دو روزه فلج عصب صورت اظهار داشت: این بیماری علل مختلفی دارد و هنوز نقش قطعی بروز بعضی از انواع آن مشخص نشده است ولی بر اساس بررسی‌های انجام گرفته در کشورهای مختلف، بیش از ۵۰ درصد این بیماری از نوع بلز است. وی با اشاره به اینکه برگزاری این سمپوزیوم در انجام کار تیمی جهت تشخیص، درمان و بازتوانی بیماران مبتلا به فلج عصب صورت بسیار حائز اهمیت بوده است، گفت: کنگره بین‌المللی مربوط به فلج عصب صورت هر چهار سال یکبار در یکی از کشورهای دنیا برگزار می‌شود و با حضور اساتید و صاحب‌نظران برجسته جدیدترین دستاوردهای علمی در درمان این بیماری ارائه و همفکری برای تشخیص و درمان بهتر فلج عصب صورت انجام می‌گیرد. اصغری درباره میزان شیوع این بیماری گفت: بر اساس تحقیقات انجام گرفته میزان ابتلا به این بیماری از هر یک میلیون حدود ۱۰۰۰ نفر در سال است و می‌توان گفت که تقریباً به طور تخمینی ۸۰ هزار نفر سالانه در کشور مبتلا به فلج عصب صورت می شوند. این استاد دانشگاه علوم پزشکی ایران خاطرنشان کرد: در کشور ما تفاوت استانی در میزان شیوع این بیماری وجود ندارد و برگزاری سمپوزیوم دو روزه فلج عصب صورت در کمک به درمان بهتر بیماران بسیار حائز اهمیت بوده است. این متخصص گوش و حلق و بینی در ادامه اظهار داشت: جایگاه درمان فلج عصب صورت در ایران تقریباً همگام با علم روز و مشابه و برابر با سایر کشورها است.
تورم روپیه هند را به نابودی کشاند,https://www.asriran.com/003YHa,۱۰:۵۷ - ۰۹ تير ۱۴۰۱,صفحه نخست,اقتصادی,روپیه تاکنون در سال جاری بیش از ۶ درصد در برابر دلار آمریکا از دست داده است و تحلیل‌گران بر این باورند که احتمالا این ارز بیشتر تضعیف خواهد شد.,روپیه هند برای دومین جلسه متوالی به دلیل نگرانی‌های مداوم در مورد افزایش تورم و رشد ضعیف به پایین‌ترین سطح خود رسید. این نزول در حالی بود که بانک مرکزی هند، دلار آمریکا را برای محدود کردن ضرر فروخت. به گزارش ایسنا، روپیه در روز گذشته به پایین‌ترین حد خود یعنی ۷۸.۹۷ در برابر دلار رسید و این ارز در روز سه‌شنبه نیز ۷۸.۷۷ بسته شده بود. تحلیل‌گران و معامله‌گران معتقدند که بانک مرکزی هند (RBI) می‌تواند از مداخله در بازار نقدی استفاده بیشتری کند یا ممکن است تصمیم بگیرد که روپیه با توجه به عوامل بنیادی اقتصاد کلان تضعیف شود. روپیه تاکنون در سال جاری بیش از ۶ درصد در برابر دلار آمریکا از دست داده است و تحلیل‌گران بر این باورند که احتمالا این ارز بیشتر تضعیف خواهد شد. تحلیلگران ام‌کی ولث منیجمنت (Emkay Wealth Management) می‌گویند: «روپیه هند عمدتا تحت تاثیر خارج کردن وجوه FII از بازار سهام، افزایش قیمت نفت خام، بدتر شدن تراز تجاری و تقویت دلار آمریکا قرار گرفته است.» بیزنس گزارش کرد، سرمایه‌گذاران نهادی خارجی تاکنون در سال ۲۰۲۲ سهام محلی به ارزش ۲۸.۴ میلیارد دلار و اوراق قرضه به ارزش ۲.۳ میلیارد دلار را واگذار کردند. با بازگشت نگرانی‌ها در مورد قیمت بالای نفت و تورم، سهام هند پس از یک رالی ۴ جلسه‌ای سقوط کرد. در روز گذشته ارزها و سهام آسیایی سقوط کردند زیرا داده‌های ضعیف اقتصادی ایالات‌متحده احساسات ریسک را کاهش و خوش‌بینی‌ها در مورد کاهش برخی محدودیت‌های کووید-۱۹ در چین بازار را تحت‌الشعاع قرار داد.
در کلاه پهلوی، دموکراسی پیدا نمی‌شود,https://www.asriran.com/003YHV,۱۰:۱۷ - ۰۹ تير ۱۴۰۱,صفحه نخست,سیاسی,طرفداران خاندان پهلوی به این نکته توجه ندارند که ایرانیان در مجموع مردمانی عمیقا سیاسی‌اند و نمی‌توان آن‌ها را به صرف تحولات اقتصادی مثبت، از پیگیری مطالبات سیاسی‌شان منصرف کرد.,"- این روزها که در توئیتر دعوای جمهوری‌خواهان و با شدت و حدت دنبال می‌شود، جان کلام سلطنت‌طلبان این است که انقلاب سال 57 به پیشرفت ایران لطمه زد و به همین دلیل باید برگردیم به پادشاهی پهلوی.   طرفداران سلطنت پهلوی بر خدمات رضاشاه و رشد اقتصادی بالای ایران در فاصلۀ سال‌های 1345 تا 1355 تاکید می‌کنند و کارنامۀ سلطنت پهلوی را بهتر از کارنامۀ سلطنت قاجار و جمهوری اسلامی می‌دانند.   طبیعتا آن‌ها نواقص و کاستی‌های دوران پهلوی را برجسته نمی‌کنند و معتقدند کاستی‌های آن دوران با گذشت زمان برطرف می‌شد. دربارۀ دیکتاتوری در عصر پهلوی هم معتقدند اگر آن عصر ادامه می‌یافت، ایران در دورۀ پهلوی سوم به دموکراسی می‌رسید.   مشکل اساسی این تبیین‌ها و توجیهات، این است که طرفداران خاندان پهلوی به این نکته توجه ندارند که ایرانیان در مجموع مردمانی عمیقا سیاسی‌اند و نمی‌توان آن‌ها را به صرف تحولات اقتصادی مثبت، از پیگیری مطالبات سیاسی‌شان منصرف کرد.    چنین کاری در کشورهایی مثل مالزی و اندونزی شدنی‌تر است تا ایران. ایرانیان ظاهرا در قیاس با مردم بسی کشورهای دیگر سیاسی‌ترند و همین سیاسی بودن، دینامیسم تاریخ ایران در دویست سال اخیر بوده است. مهم‌ترین تحولات جامعۀ ایران از انقلاب مشروطه تا جنبش دوم خرداد عمدتا با انگیزه‌های سیاسی شکل گرفته است.   این سیاسی بودن ممکن است همیشه هم به نتایج مثبتی منتهی نشود ولی به هر حال فرد یا خاندان یا گروهی که می‌خواهد بر مردم ایران حکومت کند، نمی‌تواند فرضش این باشد که قرار است بر مردم نه چندان سیاسی چاد یا مغولستان حکومت کند.    بنابراین در برابر یک ملت سیاسی نمی‌توان دائم به بهبود شرایط اقتصادی ارجاع داد. این وضع عینا در دوران ریاست جمهوری خاتمی نیز تکرار شد. دولت دوم خاتمی بهترین دورۀ اقتصادی در جمهوری اسلامی را رقم زده بود ولی زمانی که خاتمی در حال کناره‌گیری از قدرت بود، اکثر کسانی که به او رای داده بودند، از او ناراضی بودند.   این نارضایتی عمدتا ناشی از انتظارات سیاسی مردم ایران بود؛ انتظاراتی که دولت خاتمی نتوانست آن‌ها را محقق سازد. الان می‌توان دائما به آمارها ارجاع داد و ثابت کرد وضع اقتصادی ایران در دوران خاتمی بهتر از دوران هاشمی و روحانی و احمدی‌نژاد بوده. اما این ارجاعات نمی‌تواند سرشت سیاسی نارضایتی مردم ایران از دولت خاتمی را پنهان سازد.   بر فرض که وضع اقتصادی ایران در دوران رژیم شاه مقبول و حتی مطلوب بوده باشد. اما شاه با مردمی طرف بود که ظاهرا سیاسی‌تر از مردمی هستند که ماهاتیر محمد در مالزی با آن‌ها مواجه بود. کورچشمی سیاسی و خیره شدن به پیشرفت‌های اقتصادی، چیزی بود که کار دست شاه داد.   بگذریم که اگر بنا بر نقد شرایط اقتصادی باشد، هزار و یک نقد به همان دهه‌های 40 و 50 شمسی می‌توان وارد کرد. اصلاحات ارضی رژیم شاه نتایج چندان مطلوبی به بار نیاورد و بسیاری از روستاییان ترجیح دادند به تهران مهاجرت کنند و روزگارشان در تهران آنچنان رضایت‌بخش از آب درنیامد.    اگرچه می‌شد به چنین افرادی گفت وضع اجداد شما در دوران قاجاریه بدتر از این بود اما کسی که در دهۀ 40 از ورامین یا فلان روستای دورافتاده به تهران مهاجرت می‌کرد برای برخورداری از زندگی بهتر، و نهایتا چیزی بیش از حاشیه‌نشینی در پایتخت نصیبش نمی‌شد، مسئله‌اش ""تحولات تاریخی"" و ""آمار اقتصادی"" نبود. او از وضع زندگی‌اش ناراضی بود و طبیعتا جزو طرفداران رژیم شاه نمی‌توانست باشد.   غرض اینکه، در آن دوران بسیاری از مردم هم به شدت نارضایتی اقتصادی داشتند و این طور نبود که شرایط زندگی همۀ اقشار مردم مثل وضع اقشار طبقۀ متوسط جدید در مرکز و شمال شهر تهران باشد.   اما همین طبقۀ متوسط جدید نیز سرشار از نارضایتی سیاسی بود و این واقعیت در سال 57 آشکار شد. یعنی رژیم شاه از یکسو با طبقات فرودستی مواجه بود که از رشد اقتصادی و پیشرفت نصیب چندانی نبرده بودند، از سوی دیگر با طبقۀ متوسط مدرنی مواجه بود که با وجود بهره‌مندی‌ از عملکرد اقتصادی رژیم در دهه‌های 40 و 50، به دلایل سیاسی از رژیم ناراضی بود.         طبیعتا این حکم شامل حال همۀ افراد طبقۀ متوسط جدید نمی‌شد ولی به هر حال ناراضیان سیاسی این طبقه ""کثیر"" بودند و به همین دلیل جذب مارکسیسم و اسلام روشنفکرانۀ دکتر شریعتی می‌شدند.   آدریان لفت ویچ در کتاب ""   دو دیکتاتور نظامی کرۀ جنوبی در فاصلۀ 1961 تا 1987 مدرنیست بودند و طبقات مدرن را در کرۀ جنوبی تقویت کردند و بر کشیدند اما نهایتا دیکتاتوری نظامی کرۀ جنوبی به دست همین نیروهای اجتماعی مدرن در 1987 ساقط شد.   شاه نیز دقیقا گرفتار همین وضع شده بود. او از 1340 تا 1357 سیاست‌هایی را در پیش گرفت که به سود نیروهای اجتماعی مدرن ایران بود ولی نهایتا گرفتار انقلابی شد که بسیاری از انقلابیونش آدم‌های مدرن جامعه بودند.   آدم‌هایی که اهل سینما و تئاتر و مجله و موسیقی بودند. نمایشنامه و رمان و قصه می‌خواندند و می‌نوشتند. کتابخوان بودند. دانشجویان دانشگاه تهران و سایر دانشگاه‌های کشور بودند. حتی تعطیلات آخر هفته، دسته‌جمعی به شمال می‌رفتند و آن‌جا بساط بزن و برقص برپا می‌کردند و گیتارشان را می‌نواختند و مشروبشان را می‌خوردند! البته بسیاری از این جوانان با وقوع انقلاب سبک زندگی‌شان هم متحول شد. لااقل برای یکی دو دهه.   اما چرا آن آدم‌های مدرن انقلابی شدند؟ چون آن‌ها اکثرا تحصیلکرده بودند ولی راهی به ساختار سیاسی کشور نداشتند مگر اینکه موید نظرات اعلیحضرت باشند. نه جبهۀ ملی، نه نهضت آزادی، نه چپ‌هایی که اهل مبارزۀ مسلحانه نبودند، هیچ کدام نمی‌توانستند در انتخابات مجلس کاندیدا شوند و به پارلمان و کابینۀ دولت راه یابند و در قانونگذاری و تصمیم‌گیری‌ سیاسی نقشی ایفا کنند.   سیاست کشور بر مبنای نظرات شاه شکل می‌گرفت و آن همه آدم میانسال و جوان فارغ‌التحصیل از دانشگاه‌های ایران، این واقعیت را درک می‌کردند که در ایران دموکراسی وجود ندارد و نظرات آن‌ها دربارۀ سیاست و مدیریت کشور، محلی از اعراب ندارد نزد اتوکرات حاکم.   امروز می‌توان به آمارهای اقتصادی ارجاع داد و به آن‌ها گفت نباید علیه شاه انقلاب می‌کردید. اما اگر تلاش سلطنت‌طلبان فعلی برای وقوع انقلاب در ایران به جنگ داخلی و تجزیۀ کشور منتهی شود، چهل سال بعد هم به این افراد می‌توان گفت نباید انقلاب می‌کردید!   مسئولیت انقلاب در هر کشوری، نهایتا با حکومت آن کشور است. یعنی فرد حاکم بیش از دیگران باید به این سوال پاسخ دهد که چه شد میلیون‌ها نفر به خیابان‌ها آمدند برای سرنگون کردن من و حکومتم.    حاکم اتوکرات معمولا علت انقلاب را ناسپاسی مردم یا فریب‌خوردن آنان می‌داند. شاه چنین نظری داشت. پسرش هم چنین حرفی زده است در توضیح انقلاب سال 57. قذافی هم از همین حرف‌ها می‌زد و نظامیان حاکم بر کرۀ جنوبی نیز معتقد بودند طبقۀ متوسط جدید به آن‌ها ""خیانت"" کرده است.    اما این توجیهات هدفی ندارند جز کتمان ""فقدان دموکراسی"". دیکتاتور سرنگون‌شده‌ای که مردم تحت حاکمیتش را ناسپاس یا فریب‌خورده می‌داند، در واقع همچنان دموکراسی را بی‌اهمیت می‌داند و مردم را ""غیرسیاسی"" می‌خواهد.   بر فرض که او کارنامۀ اقتصادی موفقی هم داشته باشد، حرفش خطاب به مردم نهایتا این است که سیاست از آن من و اقتصاد از آن شما؛ و اگر به دلایل سیاسی مرا ساقط کنید، ناسپاسید چراکه من وضع اقتصادی خوبی برای شما رقم زده بودم.    کل دفاعیات طرفداران کنونی حکومت پهلوی، چیزی جز این نیست که وضع اقتصادی اقشار مدرن ملت ایران در زمان شاه خوب بود؛ بنابراین این اقشار نباید برای کسب آزادی سیاسی انقلاب می‌کردند.   در واقع مدافعان کنونی پهلوی، حاضر نیستند دربارۀ نقش و سهم شاه در وقوع انقلاب ایران حرفی بزنند. این افراد به دو دسته تقسیم می‌شوند. کسانی که اساسا مردم را غیرسیاسی می‌خواهند و جان کلامشان این است که سیاست امری تخصصی است و به مردم ربطی ندارد و مردم اگر وضع اقتصادی خوبی داشتند، بهتر است مشغول لذت بردن از زندگی‌شان باشند و بی‌خیال سیاست شوند.   دستۀ دوم اما عاقل‌ترند و مدعی‌اند که اگر انقلاب نمی‌شد، پهلوی سوم ایران را به دموکراسی می‌رساند. بر فرض که این طور می‌شد؛ سوال این است که پهلوی دوم چطور می‌توانست مانع وقوع انقلاب شود؟ آیا نباید فتیلۀ دیکتاتوری‌اش را کمی پایین می‌کشید تا جامعه دچار انفجار سیاسی نشود؟   پایین کشیدن فتیلۀ دیکتاتوری، لازمه‌اش این بود که دست کم اعضای جبهۀ ملی و سران نهضت آزادی بتوانند در ساختار سیاسی کشور حضور داشته باشند. اما شاه بازرگان و سحابی را به زندان انداخته بود و بختیار را هم، که بعدا دست به دامنش شد، از سیاست دور نگه داشته بود.    خشونت کلامی پهلوی‌دوستان در فضای مجازی، تا حد زیادی ناشی از این است که آن‌ها مردم ایران را ناسپاس می‌دانند. اما مردم کرۀ جنوبی هم در برابر دیکتاتور مدرنیست کشورشان سپاسگزار نبودند و او را از اسب قدرت پیاده کردند.   کسب آزادی سیاسی یکی از اهداف اصلی اکثر انقلاب‌هاست. تاریخ هم آزمایشگاه نیست که بتوان عملی را در آن انجام داد و اگر نتیجه‌اش مطلوب نبود، همه چیز را به وضع اول برگرداند. کسانی که امروز می‌گویند اگر شاه سرنگون نمی‌شد، دموکراسی در عصر پهلوی سوم شکوفا می‌شد، تا همین چند سال قبل جمهوری‌خواه بودند و اخیرا سلطنت‌طلب شده‌اند. با این حال می‌گویند که ایرانیان دهۀ 1350 باید با عینک فعلی ما به آیندۀ ایران می‌نگریستند.   اما چه دلیلی وجود داشت که ایران در عصر پهلوی سوم به دموکراسی برسد؟ شاهان پهلوی 53 سال ""حکومت"" کرده بودند. کل تاریخ خاندان پهلوی با اعراض از ""سلطنت مشروطه"" رقم خورده بود. شاه هم در دهۀ 1350 مدعی بود که دموکراسی به درد غربی‌ها می‌خورد و مناسب ایران نیست. نظام دوحزبی صوری را هم برچید و نظام تک‌حزبی برقرار کرد.   پهلوی سوم در چنین بستری و متکی به چنان سنت و سابقه‌ای به قدرت می‌رسید. پرهیز از انقلاب برای اقشار مدرن دهۀ 50 وقتی موجه بود که چشم‌اندازی از تحقق آزادی‌های سیاسی طی یک دهۀ آتی پیش رویشان باشد. متاسفانه چنین چشم‌اندازی وجود نداشت و مسئولیت این فقدان بیش از همه متوجه شخص شاه است.   از طرفداران فعلی حکومت پهلوی باید پرسید نیروهای اجتماعی مدرنی که در دهۀ 1350 از دیکتاتوری شاه ناراضی بودند، به چه دلیل باید مطابق تحلیل امروز شما عمل می‌کردند و به بقای دیکتاتوری در ایران رضایت می‌دادند؟ مگر شما الان مطابق تحلیل تحلیلگران 50 سال بعد عمل می‌کنید؟ شما همین ده سال قبل هم مطابق تحلیل امروزتان به تاریخ و سیاست ایران نگاه نمی‌کردید.   البته این نقد متوجه طرفداران نوظهور حکومت پهلوی است. به قول خودشان نوپهلوی‌گرایان! وگرنه صاحب‌منصبان یا طرفداران قدیمی حکومت پهلوی که اساسا نیازی نمی‌بینند بگویند ایران در عصر پهلوی سوم دموکراتیک می‌شد. آیا فرح پهلوی تا به حال چنین حرفی زده است؟ و یا اردشیر زاهدی چنین حرفی می‌زد؟   همین الان هم نوپهلوی‌گرایان تقریبا اکثر نیروهای سیاسی جامعۀ ایران را فاقد صلاحیت برای حضور در نظام سیاسی مطلوبشان می‌بینند؛ چراکه آن‌ها را مخل پیشرفت ایران می‌دانند. یعنی حتی در خیالاتشان نمی‌توانند جایی برای ""دیگران"" باز کنند. آن‌ها از جبهۀ ملی و نهضت آزادی همان قدر بیزارند که از مجاهدین خلق و فداییان خلق.   جامعۀ ایران عمیقا سیاسی است و در بساط پهلوی در بهترین حالت چیزی جز ""ناسیونالیسم و پیشرفت"" پیدا نمی‌شود. در غیاب دموکراسی، سیاست توسعه نمی‌یابد و دیر یا زود انقلاب مجدد علیه خاندان پهلوی ضرورت پیدا می‌کند.   در یک جامعۀ دموکراتیک همۀ نیروهای اجتماعی از ""حق سیاست‌ورزی"" برخوردارند. پهلوی‌چی‌های قدیم که به کلی با چنین چیزی مخالفند. پهلوی‌چی‌های جدید هم با اینکه با لفظ توسعۀ سیاسی مشکلی ندارند، به لوازم آن روی خوش نشان نمی‌‌دهند.   به همین دلیل بازگشت حکومت پهلوی، چنانکه از شواهد و قرائن برمی‌آید، هیچ ربطی به تحقق دموکراسی در ایران پیدا نمی‌کند. بازگشت پهلوی یعنی لیبرالیزاسیون منهای دموکراتیزاسیون. یعنی لیبرالیسم اجتماعی منهای لیبرالیسم سیاسی.    اگر کسانی حاضرند برای این حد از تغییر و تحول جانفشانی کنند، طبیعتا وارد ""میدان انقلاب"" خواهند شد. اما بعید به نظر می‌رسد که اکثریت دموکراسی‌خواهان ایرانی بابت ""آزادی‌های اجتماعی بیشتر در غیاب آزادی‌های سیاسی"" انقلاب کنند؛ چراکه انقلاب ذاتا پدیده‌ای سیاسی است. شلوغی‌های غیرسیاسی، انقلاب نیستند؛ شورش‌اند. انقلاب ""دینامیسم سیاسی"" لازم دارد."
بهترین روش‌ها و ابزارها برای ترید ارز دیجیتال و معامله‌ گری,https://www.asriran.com/003YHZ,۱۱:۰۵ - ۰۹ تير ۱۴۰۱,صفحه نخست,فناوری و IT,,"فرقی نمی‌کند یک معامله‌گر حرفه‌ای باشید یا یک تازه‌وارد که اطلاعات چندانی در مورد بازار بورس، فارکس و ارز‌های دیجیتال ندارد. به‌هرصورت شما نیز مانند ورود به هر شغل دیگر، نیاز به یک‌سری ابزار و اطلاعات برای پیشبرد اهداف خود دارید. یکی از مهم‌ترین ابزارها، نرم افزار ترید ارز دیجیتال است که به شما کمک می‌کند نقاط ورود و خروج را بشناسید، نمودار رشد یا سقوط قیمت را نیز بتوانید تحلیل کنید.  بنابراین با درنظرگرفتن کلیه شرایطی که در رابطه با یک سهم یا ارز دیجیتال وجود دارد، اقدام به معامله نمایید. استفاده از نرم افزار ترید ارز دیجیتال این امکان را به شما می‌دهد تا با دید وسیع‌تری شروع به خرید و فروش کنید و احتمال سوددهی خود را تا 100 درصد بالا ببرید. برای آشنایی با دوره آموزش صرافی کوکوین و آموزش نصب متاتریدر، در ادامه این مطلب همراه ما باشید. شاید این سؤال شما نیز باشد که نرم افزار ترید ارز دیجیتال چگونه به من کمک می‌کند؟ آیا این ابزار، تکنیک‌ها و روش‌های معاملاتی را نیز به من آموزش می‌دهد؟ آیا یادگیری این نرم افزار سخت است و یا این‌که می‌توانم به‌راحتی آن را یاد بگیرم؟ آن را ا کجا باید تهیه کنم و آیا   بر روی سیستم وب یا گوشی موبایل اپل هم قابل نصب است؟ این سوالات و هزاران سؤال دیگر می‌تواند ذهن هر یک از شما را به خود مشغول کرده باشد. چراکه همیشه ترس و اضطراب از عدم آگاهی و اطلاعات مهم، در ذهن ما وجود دارد. بنابراین قصد داریم تا در ادامه، به این ابهامات و بهم‌ریختگی ذهنی شما سر‌و‌سامانی بدهیم و شما را از آشفتگی رها سازیم. به نقل از سایت دلفین وست"" وقتی از لفظ نرم‌‌‌‌‌ افزار استفاده می‌‌‌‌‌کنیم، منظور لزوماً یک برنامه‌‌‌‌‌ی کامپیوتری نصبی نیست. نرم ‌‌‌‌‌افزارهای ترید ارز دیجیتال سایت‌‌‌‌‌های معامله، ربات‌‌‌‌‌ها، برنامه‌ها و حتی خود صرافی‌ها را نیز شامل می‌شود."" بنابراین در یک تقسیم‌بندی کلی، نرم افزارهای ترید ارز دیجیتال، در سه دسته زیر جای می‌گیرند: 
 
 وبسایت هایی نظیر Trading View، Coin Telegraph، CoinmarketCap و وب‌اپلیکیشنCoin Tracking که به‌صورت مشترک هم بر روی سیستم‌های PC و هم تلفن‌های هوشمند قابل نصب است. این وبسایت‌ها بروزترین اخبار، تحلیل‌ها، حجم معاملات روزانه، نمودار‌های نسبت قیمت به دارایی‌های شما، امکان مدیریت دارایی‌ها در صرافی‌های مختلف و مقادیر سود یا زیان شما را در هر لحظه نمایش می‌دهند. شما می‌توانید در بستر این سایت‌ها معاملات خود را انجام دهید و تکنیک‌های خرید ‌و ‌فروش را یاد بگیرید. 
 
 ربات‌ها نیز جزو نرم افزار ترید ارز دیجیتال هستند اما یک تفاوت عمده با وبسایت‌ها و اپلیکیشن‌ها دارند؛ و آن هم این است که در بستر سایت و اپلیکیشن، شخص شما معاملات را بنابر صلاح‌دید و تحلیل‌های خودش انجام می‌دهد. اما در مورد ربات‌ها این‌گونه نیست. چون همان‌طور که از نامش پیدا است، یک ربات سیستم معاملات و خرید و فروش را مدیریت می‌کند و فکر و نیروی انسانی در آن دخیل نیست. عموم افراد به این روش‌ها اعتمادی ندارند؛ چراکه معتقدند هیچ‌گاه یک ربات نمی‌تواند به اندازه یک شخص از قدرت تفکر و تحلیل برخوردار باشد. به‌هرصورت استفاده از ربات‌ها یکی دیگر از روش‌های تریدکردن ارز دیجیتال است که توسط برخی از تریدر‌ها به‌کار گرفته می‌شود. برخی از این ربات‌ها مانند Shrimpy و Trade Santa از صرافی‌های بسیار زیاد و هم‌چنین معتبری مانند Binance و Bittrex پشتیبانی می‌کنند و برخی دیگر از صرافی‌های کمتری پشتیبانی می‌نمایند. اگر قصد تریدکردن با ربات‌ها را دارید، بهتر است از سرمایه‌های کم شروع کنید. شما سرمایه خود را به ربات منتقل می‌کنید و او به‌صورت خودکار معاملاتی را بر اساس تحلیل‌های خود انجام می‌دهد. 
 
 دسته دیگری از نرم افزار ترید ارز دیجیتال، اپلیکیشن‌ها هستند که بر روی تلفن همراه هوشمند شما قابل بارگیری و نصب هستند. برای مثال اپلیکیشن‌ Bitcoin Checker به ساده‌بودن واسط کاربری و رایگان‌بودن معروف است. با Block Folio امکان مدیریت همزمان کلیه ارزها، تخصیص اعلان به یک قیمت خاص و دریافت بروزترین اخبار را دارید. اپلیکیشن Coinigy نیز بهترین نقاط را برای خرید و فروش به شما اعلام می‌کند و از این طریق معاملات شما را ایمن می‌نماید. شما نیاز دارید تا معاملات خود را در بستری امن انجام دهید. همان‌طور که می‌دانید معاملات ارز دیجیتال به صورت آنلاین و از طریق صرافی‌های مجازی صورت می‌گیرد. بنابراین نیاز است تا با  ، راه و روش معامله در این صرافی مجازی را یاد بگیرید و بتوانید سود‌های خود را برداشت نمایید. صرافی کوکوین یکی از مشهورترین صرافی‌های آنلاین برای انجام معاملات ارز دیجیتال است. در دوره آموزش صرافی کوکوین شما با 200 نوع ارز مختلف که قابلیت معامله‌شدن در این صرافی را دارند، آشنا می‌شوید.  به چند دلیل: 
 
 
 
 
 و ده‌ها مزیت دیگر که می‌توانید لیست کامل مزایا و امکانات ارائه‌شده از این صرافی آنلاین را در وبسایت دلفین وست مطالعه فرمایید. ضمنا شایان ذکر است که صرافی کوکوین به کاربران خود وام اعطا می‌کند که راهی عالی برای تامین سرمایه و کسب سود است. البته که صرافی نیز در سود شما شریک است. در دوره آموزش صرافی کوکوین شما اصطلاحات به‌کا رفته و نحوه تریدکردن را در این وب‌اپلیکیشن به‌طور کامل یاد می‌گیرید و قادر خواهید بود تا به وسیله تکنیک‌های گفته‌شده، نقاط مناسب برای خرید و فروش ارز دیجیتال را تشخیص دهید. همانند بازارهای سهام که نرم‌افزارهایی برای خرید و فروش دارند (مثل آساتریدر برای بورس ایران)، بازار ارزهای دیجیتال و فارکس نیز نرم افزار‌های خاصی برای انجام معاملات دارند که متاتریدر یکی از مهم‌ترین آن‌ها است. بنابراین اگر مایل به   و آشنایی با نحوه استفاده از آن هستید، می‌توانید با مراجعه به وبسایت دلفین وست، نحوه نصب و کار با آن را فرا بگیرید. در ابتدا بگوییم که خوشبختانه نسخه‌های تحت وب و اپلیکیشن این نرم‌افزار هر دو فعال بوده و از فضای اینترنت قابل بارگیری و نصب است. بنابراین از این لحاظ هیچ مشکلی نخواهید داشت. این نرم‌افزار ساخت کشور روسیه بوده که در سال 2005 منتشر شده و هم‌اکنون توسط اغلب بروکرهای فارکس و ارز دیجیتال استفاده می‌شود. دلیل محبوبیت بالای این نرم‌افزار نصب سریع و آسان است که به‌راحتی بر روی هر سیستم عاملی قابل اجرا است. از آن گذشته با مطالعه مقاله آموزش نصب متاتریدر در وبسایت دلفین وست، با سایر قابلیت‌های این نرم‌افزار آشنا می‌شوید و می‌توانید با نصب نسخه دمو (نسخه آزمایشی نرم‌افزار)، قابلیت‌ها و امکانات آن را بررسی نمایید و سپس تصمیم بگیرید که از آن استفاده کنید یا خیر. آموزش نصب متاتریدر با ثبت‌نام در سایت مرجع و بارگیری این وب‌اپلیکیشن جامع آغاز می‌شود و با لاگین‌کردن در آن و اتصال حساب کاربری خودتان به این نرم‌افزار پایان می‌یابد. در صورت داشتن هر گونه سؤال نیز، می‌توانید با کارشناسان در بخش پشتیبانی وبسایت دلفین وست، تماس حاصل فرمایید."
تکذیب انحلال باشگاه خبرنگاران جوان,https://www.asriran.com/003YHz,۱۳:۵۸ - ۰۹ تير ۱۴۰۱,صفحه نخست,فرهنگی/هنری,باشگاه خبرنگاران جوان متعلق به صدا و سیما با انتشار اطلاعیه ای انحلال خود را تکذیب کرد.,باشگاه خبرنگاران جوان متعلق به صدا و سیما با انتشار اطلاعیه ای انحلال خود را تکذیب کرد.   در این اطلاعیه آمده است:   در پی انتشار تحلیلی در رسانه ها مبنی بر انحلال باشگاه خبرنگاران جوان، به اطلاع می رساند هیچ برنامه و  تصمیمی مبنی بر انحلال باشگاه خبرنگاران جوان وجود نداشته و تحلیل فوق مبتنی بر یک برداشت اشتباه از تعیین جایگاه این نهاد رسانه ای در ساختار صداوسیما بوده است.   باشگاه خبرنگاران جوان هم زمان با تعیین رئیس جدید آن ذیل رسانه های نوین خبرگزاری صدا و سیما تعریف شده و نه تنها هیچ وقفه ای در فعالیت حرفه ای آن ایجاد نشده است که فعالیت های فضای مجازی معاونت سیاسی صداوسیما هم به آن واگذار شده است.   بنابراین آنچه به منزله انحلال باشگاه خبرنگاران برداشت شده، خلاف واقعیت و نادرست است.
درگیری مسلحانه با قاچاقچیان در سیستان و بلوچستان/ کشف بیش از 1.5 تن مواد مخدر/ 4 نفر دستگیر شدند,https://www.asriran.com/003YME,۱۶:۵۰ - ۱۱ تير ۱۴۰۱,صفحه نخست,اجتماعی,فرمانده انتظامی استان سیستان و بلوچستان: سوداگران مرگ با مشاهده عوامل انتظامی بدون توجه به اخطارهای صادره سمت آنها تیراندازی کردند و با سرعت به یک مسیر فرعی تغییر مسیر دادند که پس از طی مسافتی بر اثر آتش پرحجم تکاوران پلیس عرصه را بر خود تنگ دیده و با رها کردن خودروهای حامل مواد به ارتفاعات اطراف متواری شدند.,فرمانده انتظامی سیستان و بلوچستان از دستگیری ۴ سوداگر مرگ و کشف یک تن و ۶۷۱ کیلو مواد افیونی در درگیری مسلحانه با قاچاقچیان خبر داد.   به گزارش پایگاه خبری پلیس، سردار احمد طاهری اظهار داشت: ماموران پلیس مبارزه با مواد مخدر سیستان و بلوچستان با اشراف اطلاعاتی خود به سرنخ‌هایی دست یافتند که نشان می‌داد اعضای یک باند مسلح و سازمان یافته قاچاق مواد افیونی قصد انتقال محموله بزرگ مواد مخدر از شهرستان سراوان مرزی به شهرستان‌های خاش و ایرانشهر و سپس قاچاق آن به نقاط مرکزی کشور را دارند.   وی افزود: در همین رابطه عصر روز گذشته جان برکفان پلیس مبارزه با مواد مخدر این شهرستان‌ها با پشتیبانی اطلاعاتی پلیس مبارزه با مواد مخدر استان در قالب چند تیم عملیاتی به رصد و کنترل مسیر تردد قاچاقچیان پرداخته و سرانجام اعضای این باند مسلح را با یک دستگاه خودروی وانت تویوتا و سه دستگاه خودروی پژو 405 که در حال جا به جایی محموله مواد مخدر در محور سراوان- خاش بودند شناسایی کردند و به آنها دستور ایست دادند.   فرمانده انتظامی استان سیستان و بلوچستان ادامه داد: سوداگران مرگ با مشاهده عوامل انتظامی بدون توجه به اخطارهای صادره سمت آنها تیراندازی کردند و با سرعت به یک مسیر فرعی تغییر مسیر دادند که پس از طی مسافتی بر اثر آتش پرحجم تکاوران پلیس عرصه را بر خود تنگ دیده و با رها کردن خودروهای حامل مواد به ارتفاعات اطراف متواری شدند.   سردار طاهری بیان کرد: تکاوران پلیس در این عملیات مقتدرانه چهار نفر از قاچاقچیان را با یک قبضه سلاح کلاش و یک قبضه کلت کمری دستگیر و در بازرسی از خودروهای توقیفی از آن ها یک تن و 671 کیلوگرم تریاک کشف کردند.   وی با اشاره به ادامه تحقیقات برای دستگیری دیگر اعضای متواری این باند، خاطرنشان کرد: ماموران نیروی انتظامی استان در گلوگاه‌ها و ورودی‌های قاچاق مواد افیونی حضوری فعال دارند و در راه مبارزه با این پدیده شوم و خانمانسوز از هیچ کوششی دریغ نخواهند کرد.
"""تروریسم دولتی"" اسراییل چگونه کار می‌کند؟!",https://www.asriran.com/003YHd,۱۱:۰۶ - ۰۹ تير ۱۴۰۱,صفحه نخست,سیاسی,"""رونن برگمن"" روزنامه نگار اسراییلی در کتاب خود در این زمینه اشاره می کند که بین سال های 1948 تا سال 2000، بیش از 500 عملیات (تروریستی) از این دست انجام شده است و حداقل 3 برابر این تعداد هم در دو دهه پس از آن انجام شده است.","رژیم اسراییل تاریخچه بلندی در انجام تروریسم دولتی دارد؛ تاریخچه ای که در مطلب وبگاه نشریه ""فارن پالیسی"" آمریکا به گوشه ای از آن اشاره شده و تلاش شده ترورهای سال های اخیر اسراییل در ایران با توجه به تاریخچه ترورهای پیشین موساد در گوشه کنار جهان، مورد مقایسه ای تحلیلی قرار بگیرد. به گزارش ، فارن پالیسی , عضو ارشد اندیشکده محافظه کار ""آمریکن اینترپرایز"" آمریکا نوشت: ""در 11 سپتامبر 1962، ""هاینز کروگ"" دانشمند موشکی آلمانی از دفتر خود در مونیخ ناپدید شد و دیگر هرگز دیده نشد. کروگ مانند چندین کهنه سرباز دیگر برنامه موشکی نازی ها برای دولت جمال عبدالناصر رهبر اسبق مصر کار می کرد؛ کشوری که پیش از این ربایش دو بار با اسراییل جنگ کرده بود. داستان طولانی و پیچیده است، اما نسخه کوتاه داستان ربایش این دانشمند موشکی آلمان این است که موساد (سازمان اطلاعاتی اسراییل) یک نازی را که زمانی نزدیک به آدولف هیتلر بود، استخدام کرد تا کروگ را از بین ببرد.   داستان از میان بردن دانشمند موشکی آلمان نخستین مورد از این قبیل اقدامات اسراییل نبوده و مطمئنا آخرین آن نیز نبوده است. امسال در اواخر ماه های می و ژوئن ( اردیبهشت و خرداد) هفت تن از افراد وابسته به سپاه پاسداران انقلاب اسلامی ایران از جمله دو سرهنگ در حوادث جداگانه کشته شدند. ایران در اغلب موارد دست اتهام را به سمت موساد دراز کرد. ترور برای مدت طولانی است که ابزاری حیاتی در زرادخانه اسراییل بوده است. درست زمانی که اسراییل در سال 1948 به عنوان یک کشور در حال ظهور بود، ""فولکه برنادوت"" مذاکره کننده سازمان ملل توسط اعضای باند ""لیهی"" ترور شد. این باند (تروریستی) از جمله شامل مردی بود که بعدها نخست وزیر اسراییل شد. ""اسحاق شامیر"". (برنادوت جایگزین هایی را برای طرح تقسیم سازمان ملل متحد تبلیغ می کرد که باند ترور لیهی می ترسید مورد توجه جامعه جهانی قرار گیرد.) شامیر همچنین در عملیات ""داموکلس"" که کماندوی سابق نازی، ""اتو اسکورزینی"" را برای کشتن کروگ استخدام کرده بود و آلمانی‌های زیادی را که مشتاق ادامه جنگ هیتلر علیه یهودیان بودند، هدف قرار داده بود، شرکت داشت. روایت دیگری می گوید که شامیر سوار بر یک جت خصوصی، دانشمندان نازی بیشتری را از آلمان دور می کند، ظاهرا به مقصد مصر و در روایت چنین آمده که او در میانه های راه درب جت را در ارتفاع چند هزار پایی باز می کند و به دانشمندان اعلام می کند که به مقصد رسیده اند. بله، اسراییلی‌ها در این عملیات‌های مخفی (تروریستی) خوب هستند، اگرچه قاتلان موساد زمانی یک اتوبوس بی‌گناه مراکشی را کشتند و او را با یک رهبر تروریست بدنام اشتباه گرفتند. اما در مهارت آنها جای سوال نیست. مساله این است که فایده این کشتارهای غیرقانونی چه بوده و آیا سیاست خارجی که از ترور استفاده می کند واقعا کار می کند؟   بیایید از ایران شروع کنیم و به عقب برگردیم. به طور معمول، اسراییل بازیگران برنامه های موشکی و هسته ای ایران را هدف قرار داده است. یکی از برجسته ترین این عملیات ها، ترور""محسن فخری زاده""، دانشمند ارشد هسته ای ایران در سال 2020 بود.   فخری زاده که مدت ها برای سازمان های اطلاعاتی در سراسر جهان شناخته شده بود، در مرکز برنامه هسته ای ایران قرار داشت. او نه تنها در برنامه‌ریزی علمی برنامه هسته‌ای ایران نقش داشت، بلکه طبق گزارش‌ها، یکی از عناصر کلیدی در صادرات فناوری هسته‌ای ایران بود. داستان ترور فخری زاده مانند یک داستان تخیلی- علمی است. گزارش‌های گیج‌کننده ابتدا بمب و سپس عاملان انسانی ترور را مقصر می‌دانستند، اما در نهایت معلوم شد ترور بدون دخالت مستقیم عامل انسانی به وسیله یک مسلسل کنترل از راه دور انجام شده که قطعات آن به مرور وارد ایران و سرهم بندی شده اند. جالب اینجاست که اگرچه مقامات اسراییلی معمولا از اظهار نظر در مورد ترورهای هدفمند ادعایی امتناع می ورزند، اما شخصی در سازمان اطلاعاتی اسراییل تصمیم گرفت تا کل روایت ترور فخری زاده را با جزییات : ""کاروان [فخری زاده] برای مدت کوتاهی کند شد. یک سرعت گیر درست قبل از زامیاد پارک شده، وانت نیسان که مسلسل کنترل از راه دور روی آن نصب شده بود. ""یک سگ ولگرد شروع به عبور از جاده کرد. مسلسل یک گلوله شلیک کرد و به جلوی ماشین زیر شیشه جلو اصابت کرد. پیام به تهران واضح بود: ما می‌دانیم شما کجا هستید، می‌دانیم دارید چه کار می‌کنید و می‌توانیم شما را در زمانی که انتخاب کنیم حذف کنیم."" بحث بر سر اهمیت فخری زاده سخت است. او در عین حال مخزن اصلی حافظه تاریخی برنامه هسته ای ایران بود. جایگزینی فخری زاده برای ایرانی ها آسان نخواهد بود و بسیاری بر این عقیده اند که از دست دادن فخری زاده عقب گردی برای برنامه هسته ای جاری ایران خواهد بود. (ایالات متحده در مورد ترور (شهید) قاسم سلیمانی، رهبر سابق سپاه قدس هم استدلال مشابهی داشت.) هدف قرار دادن رهبران ارشد دشمن، صرفا تاکتیکی نیست. از دیدگاه اسراییل اقدامی استراتژیک و منطقی است. حتی در میان دموکراسی‌های پیچیده هم نقاط آسیب‌پذیری می‌تواند وجود داشته باشد - نقش حیاتی ""جی رابرت اوپنهایمر"" در پروژه منهتن را در نظر بگیرید - و این ضعف برای دولت‌های غیردموکراتیک و سازمان‌های تروریستی که قدرت و دانش عملیاتی در میان معدودی متمرکز است، دو تا سه برابر می‌شود. ترور ""فتحی شقاقی"" بنیانگذار جهاد اسلامی فلسطین در اکتبر 1995 برای این سازمان ویرانگر بود و ماه‌ها بعد از ترور، ""یحیی عیاش"" سازنده بمب حماس در یک عملیات پیچیده دیگر اسراییلی ترور شد. ترور او حماس را از یک دارایی کلیدی و استعداد بی نظیر محروم کرد. در کارنامه اسراییل بسیاری از ترورهای دیگر نیز وجود داشته است و بسیاری از آنها قابل ذکر نیستند. پس از حمله تروریستی سپتامبر سیاه در المپیک 1972 مونیخ که منجر به کشته شدن 11 ورزشکار و مربی اسراییلی شد، چندین سازمان دولتی اسراییل سال ها را صرف تعقیب و حذف تمامی عوامل دخیل در این عملیات کردند و فقط تعداد انگشت شماری توانستند از مجازات فرار کنند. ""شیخ احمد یاسین""، بنیانگذار حماس، چندان خوش شانس نبود - او در حمله موشکی اسراییل در سال 2004 کشته شد. ( به شهادت رسید.) جانشین او، ""خالد مشعل""، نیز هدف ترور - تلاش برای مسموم کردن - قرار گرفت، اما عاملان آن توسط دولت اردن دستگیر شدند و اسراییل مجبور شد در ازای آزادی آنها، پادزهر بدهد. ""عماد مغنیه"" یکی از اعضای ارشد گروه حزب الله لبنان، در سال 2008 در سوریه ترور شد. ترور ""محمد سلیمان"" (ژنرال ارتش سوریه که هدایت برنامه هسته ای کشورش را برعهده داشت) - که اسراییلی ها همراه او دو مرد بی گناه دیگر را هم ترور کردند - داستانی است که در نشریه نیویورکر به تفصیل شرح داده شده است. ""رونن برگمن"" روزنامه نگار اسراییلی در کتاب خود در این زمینه اشاره می کند که بین سال های 1948 تا سال 2000، بیش از 500 عملیات (تروریستی) از این دست انجام شده است و حداقل 3 برابر این تعداد هم در دو دهه پس از آن انجام شده است. یعنی روی هم بیش از 2 هزار  عملیات تروریستی در طول تاریخ 7 دهه ای رژیم اسراییل. در واقع، آنچه اکنون ""قتل‌های هدفمند"" نامیده می‌شود آنقدر موفقیت‌آمیز بوده است - اگرچه این کلمه نامناسب به نظر می‌رسد - که اسراییل دامنه برنامه را افزایش و گسترش داده است و اکنون به دنبال حذف نه تنها چهره‌های کلیدی در برنامه‌های هسته‌ای و موشکی ایران است، بلکه حتی در سطح میانی نیز به دنبال ترورافراد و دانشمندانی است که روی پروژه های موشکی و پهپادی ایران کار می کنند. اسراییل در انجام کشتارهای هدفمند تنها نیست. ایالات متحده هم با وجودی که ترور دولتی را انکار می کند اما چنین رویه مشابهی را در پیش گرفته است و صدها عملیات از این دست را در سال‌های پس از 11 سپتامبر عمدتا از طریق هواپیماهای بدون سرنشین انجام داده است. کشتار هدفمند به ابزاری برای دولت‌سازی تبدیل شده است، زیرا کار می‌کند، به این معنا که به اهداف محدودی دست می‌یابد: یک فرد کلیدی که برای برنامه‌های دشمن حیاتی است، از میان برداشته می شود. این روش با وجودی که به برنامه هسته ای ایران پایان نمی دهد، اما می تواند پیشرفت آن را کُند کند. این روش برنامه موشکی ایران را پایان نمی دهد، اما باعث می شود بسیاری از ایرانیانی که می خواهند در این عرصه فعالیت کنند مردد شوند و به پیامدهای احتمالی نقش آفرینی در پروژه توسعه موشکی خوب بیندیشند. این روش همچنین به تروریسم پایان نخواهد داد، اما ممکن است دیگر کشتارها را متوقف کند. در واقع، شواهدی وجود دارد که حذف افراد کلیدی چنین تاثیری داشته است. آیا کشتار هدفمند چالش های عمده سیاست خارجی را حل می کند؟ به ندرت. از منظر اسراییل اما دیپلماسی نیز نتوانسته سخت‌ترین مشکلات آن را حل کند. در عوض، قدرت قابل توجه اسراییل در جنگ‌های آشکار و در سایه – شاید به طور غیر مستقیم – به همسایگانش در مصر و اردن و دوستان جدیدش در خلیج فارس در کنار گذاشتن اختلافات قدیمی کمک کرده است. آیا این کار اخلاقی است؟ اسراییلی‌ها اصرار می‌ورزند که به دور از قتل‌های انتقام‌جویانه، اینها مرگ‌هایی هستند که از مرگ‌های بیشتر جلوگیری می‌کنن، چون برای مثال هیچ جایگزین واقع بینانه ای برای استرداد رهبران حزب الله یا حماس وجود ندارد. اسراییل (مانند ایالات متحده) در این زمینه خود را تافته جدا بافته می داند و معتقد است تروریسم دولتی آنها با ترورریسم دولتی دیگر کشورهای خودکامه تفاوت اساسی دارد؛ چون به گفته آنها تروریسم دولت های خودکامه نه برای کاهش تهدیدات امنیت ملی، بلکه برای حذف سیاستمداران و منتقدان یا مجازات سیاست های دولت خارجی به کار می رود.   آیا برای ""آدم های خوب"" که از ترور به عنوان ابزاری برای حکومت داری استفاده می کنند، تشخیص خود از ""آدم های بد"" که همین کار را می کنند، هرچند به دلایل مختلف، آسان خواهد بود؟ شاید نه. با این حال، تا زمانی که مزایای این روش از عواقب آن بیشتر باشد، این روش قطعا ادامه داشته و گسترش خواهد یافت."
نیویورک تایمز: ترامپ به‌ زودی نامزدیش در انتخابات 2024 را اعلام می‌کند,https://www.asriran.com/003YMH,۱۶:۵۷ - ۱۱ تير ۱۴۰۱,صفحه نخست,بین الملل,نیویورک تایمز علت این اقدام ترامپ را رقابت با «ران دیسانتوس» فرماندار محبوب فلوریدا و رقیب احتمالی وی در انتخابات که شهرت و طرفداران وی روز به روز بیشتر می شود، عنوان کرده است.,دونالد ترامپ در نظر دارد به منظور منحرف کردن توجه هوادارانش از دادگاه ۶ ژانویه، در اوایل ماه جاری برای انتخابات ۲۰۲۴ اعلام نامزدی کند.   به گزارش تسنیم، نیویورک تایمز مدعی شد دونالد ترامپ در نظر دارد اوایل ماه جاری برای انتخابات ریاست جمهوری 2024 اعلام نامزدی کند تا توجه هوادارانش را از جلسات کمیته قضایی 6 ژانویه درباره حمله به کنگره منحرف کند.   براساس گزارش نیویورک تایمز، ترامپ با اعلام قصد خود برای شرکت در انتخابات 2024، بسیاری از مشاورانش را در شبکه اجتماعی تروث سوشیال متعجب کرده است.   این در حالی است که در پی حمله طرفداران ترامپ به کنگره در ژانویه 2020، ترامپ از فعالیت در شبکه های اجتماعی توییتر، فیسبوک و اینستاگرام محروم شده و تنها در شبکه اجتماعی کوچک خود به نام تروث سوشیال فعالیت می کند.   بر این اساس، نیویورک تایمز علت دیگر این اقدام ترامپ را رقابت با «ران دیسانتوس» فرماندار محبوب فلوریدا و رقیب احتمالی وی در انتخابات که شهرت و طرفداران وی روز به روز بیشتر می شود، عنوان کرده است.   بسیاری از جمهوری خواهان معتقدند سیاست های دیسانتوس مشابه سیاست های ترامپ است اما همچون ترامپ شخصیت تفرقه اندازانه و غیرقابل پیش بینی ندارد.   این در حالی است که ترامپ پیش از این بارها اعلام کرده بود که در انتخابات 2024 به عنوان نامزد مستقل ریاست جمهوری شرکت خواهد کرد اما زمان اعلام این خبر را مشخص نکرده بود.
پس لرزه تجمع تفریحی نوجوانان/ کافه‌های شیراز را فله‌ای بستند,https://www.asriran.com/003YHT,۱۰:۰۳ - ۰۹ تير ۱۴۰۱,صفحه نخست,سیاسی,«کافه‌های معروف را بسته‌اند. کافه‌هایی که پاتوق بود. یک روز ساعت ۲ آمدند و گفتند ۱۲ شب می‌آییم پلمب کنیم. آمدند کافه را بدون هیچ نامه و دلیلی بستند. فقط اعلام کردند تعطیل موقت است. حالا این موقت کی تمام می‌شود نمی‌دانیم.»,«ساعت ۲ آمدند گفتند ساعت ۱۲ می‌آییم پلمب‌تان می‌کنیم». این بخشی از حرف‌های یکی از کافه‌داران شیراز است که از ۴ روز پیش کرکره مغازه‌اش را بالا نداده و می‌گوید هیچ امیدی به زمان بازگشایی مجددش ندارد. همه چیز از تجمع نوجوانان شروع شد. تجمع بی‌محابای عده‌ای نوجوان شیرازی در بلوار چمران شیراز که تصاویرش در کسری از ساعت در سراسر ایران دست به دست شد. در نگاه اول، می‌توانست مربوط به هرجایی از دنیا باشد به جز همین شیراز خودمان. راستش را بخواهید، تبعاتش نیز شبیه هیچ جای دنیا نیست به جز همین ایران خودمان. در ساعات اولیه انتشار ویدیو در اینترنت، فضای بازخوردها، آسمان تا زمین متفاوت بود. مرکّبی از زنده‌بادها و مرده‌بادها. عده‌ای چنان به شهامت دهه‌هشتادی‌های شیرازی درود می‌فرستاند که گویی همین یک تجمع، زخم کهنه‌‌شان را التیام داده بود. زخمی که سال‌ها، نمکِ لب‌های به‌هم‌دوخته و اعتراضی فروخورده روی آن پاشیده‌اند. عده‌ای دیگر نیز چنان خشمگین بودند که انگار عده‌ای جوان ۱۴-۱۵ ساله همه باورهاشان را در آنی، درهم شکسته‌ باشند. سراسیمه به دنبال «عوامل»‌ این رویداد می‌گشتند و خلاصه، شمشیر را از رو بسته بودند. طی چند روز، فضا به قدری ثقیل شده بود که هر مسوول، اداره و یا سازمانی که گمان می‌کرد حتی‌ ذره‌ای به تجمع ۳۱ خردادماه، روز جهانی اسکیت در شیراز مربوط باشد، از اقدام نوجوان‌های شیرازی اعلام برائت کرد. اولین اقدام، برکناری رییس هیات اسکیت استان فارس بود. اداره‌کل ورزش و جوانان فارس در بیانیه‌ای خطاب به «مردم متدین و انقلابی شیراز» گفت: این اداره‌کل و اداره ورزش و جوانان شیراز هیچ گونه مجوز ، مشارکت و همکاری در هیچ سطحی با بانیان و برگزارکنندکان این اجتماع نداشته است.» شهرداری شیراز نیز در بیانیه‌ای هرگونه صدور مجوز به منظور دعوت شهروندان برای تجمع در گردهمایی اسکیت‌بازان را تکذیب کرد. فرماندار شیراز این حرکت را با برنامه‌ریزی قبلی دانست و رییس کل دادگستری استان فارس دستور برخورد با عوامل برگزاری این تجمع را صادر کرد. چند روز بعد، تصویری در فضای مجازی منتشر شد که در آن تعدادی زن و مرد در محل تجمع اسکیت‌بازها، نماز وحشت می‌خوانند. تا امروز هیچ منبع رسمی عکس را تایید و یا تکذیب نکرده است. خبرگزاری دولت، از اجتماع و راهپیمایی «حامیان حریم حیا، غیرت و حجاب» در شیراز به دلیل «جریحه‌دار شدن احساسات متدینین» خبر داد. این راهپیمایی بعد از نماز جمعه برگزار شد. همه این‌ها، تنها آغازی بر موج سخت‌گیری‌ها در شیراز بود. کافه‌های پر رفت‌‌وآمد شیراز یکی پس از دیگری پلمب و یا بسته شدند. فعالیت حدود ۲۰ کافه که محل اصلی دیدار نوجوانان و جوانان شیرازی بودند به دستور اداره اماکن شیراز متوقف شد. کافه آبی، کافه ۴۰۴، رستوران بن کتو، کافه جنیوس و بوک‌لند شیراز از جمله معروف‌ترین آن‌ها هستند. یکی از کافه‌داران شیرازی از موج بسته‌شدن کافه‌ها گفت: «کافه‌های معروف را بسته‌اند. کافه‌هایی که پاتوق بود. یک روز ساعت ۲ آمدند و گفتند ۱۲ شب می‌آییم پلمب کنیم. آمدند کافه را بدون هیچ نامه و دلیلی بستند. فقط اعلام کردند تعطیل موقت است. حالا این موقت کی تمام می‌شود نمی‌دانیم.» یک منبع محلی در توصیف شرایط این روزهای شیراز به خبرنگار فراز گفته: «پلیس در قصرالدشت مستقر شده است. دیشب در صدرا دهه هشتادی‌ها با صدای بلند آهنگ گوش می‌دادند و بزن و برقصی بود. سخت‌گیری‌ها خیلی بیشتر شده است. در معالی‌آباد توی پیاده‌رو مامورهای لباس‌شخصی با بد‌حجاب‌ها برخورد می‌کنند. بلوار چمران هم پر از ماموران نیروی انتظامی است.» موج نگرانی‌ها به آرایشگاه‌های زنانه شیراز نیز رسیده است. مدیر یک آرایشگاه زنانه در فرهنگ‌شهر شیراز به فراز گفت: «جو اینقدر سنگین شده که با ترس به مشتری وقت می‌دهیم. نمی‌توانیم از مشتری بخواهیم که موقع بیرون رفتن کمی پوشش خود را رعایت کند. ناراحت می‌شوند. اما ممکن است هرلحظه یک مامور از اماکن با برچسب پلمب در سالن را بزند.» خانم میانسال شیرازی می‌گفت: «من همیشه با مانتو پوشیده به خیابان می‌روم. لباس‌هایم کاملا پوشیده است. اما از دیشب که این‌همه مامور توی خیابان دیدم خیلی ناراحتم. آدم این‌چیزها را که می‌بیند آنقدر عصبانی می‌شود که شاید واکنشی از خود نشان دهد. برای جوان‌های مردم نماز وحشت می‌خوانید؟ نمی‌گویید این‌ها فکر می‌کنند وصله ناجورند و سرخورده می‌شوند؟» عکس‌هایی از اسکیت‌سواران جوان تهرانی نیز همان روز در فضای مجازی منتشر شد که واکنش‌برانگیز بود. روز جهانی اسکیت بورد امسال، نقطه عطفی در تشدید سخت‌گیری‌ها در شیراز و چند شهر دیگر ایران بود. پلیس امنیت اخلاقی در میادین و گذرگاه‌های اصلی تهران مستقر است. تعداد دستگیری‌ها و پیامک‌های توقیف خودرو به علت کشف حجاب افزایش یافته است. تاکید مقامات قضایی به برخورد با «عوامل»‌گردهمایی دهه‌هشتادی‌های شیرازی نیز حاکی از این است که امیدی به پایان این سخت‌گیری‌ها، دست‌کم در آینده نزدیک وجود ندارد.
